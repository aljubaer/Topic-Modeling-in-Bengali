[{'headline': '\nমির্জা ফখরুলকে অনেকেই ‘মিথ্যা ফখরুল’ বলেন: তথ্যমন্ত্রী\n', 'article': '\nসংসদে প্রধানমন্ত্রী শেখ হাসিনার বক্তব্য নিয়ে বিএনপির মহাসচিব মির্জা ফখরুল ইসলাম আলমগীরের মন্তব্যের সমালোচনা করে তথ্যমন্ত্রী হাছান মাহমুদ বলেছেন, ‘এ ধরনের মন্তব্য রাজনৈতিক শিষ্টাচারবহির্ভূত। তাঁর ক্রমাগত মিথ্যাচারের কারণে তাঁকে অনেকেই “মিথ্যা ফখরুল” বলেন। তিনি এমন মিথ্যাচারের করেছেন যে কিনা নিজেই নিজের রেকর্ড ভঙ্গ করেছেন।’\nরাজধানীর আন্তর্জাতিক মাতৃভাষা ইনস্টিটিউটে আজ সোমবার এক আলোচনা সভা শেষে তথ্যমন্ত্রী এ কথা বলেন। তিনি সাংবাদিকদের বলেন, ‘বিএনপির প্রতিষ্ঠাতা জিয়াউর রহমান এবং তাঁর স্ত্রী খালেদা জিয়া বঙ্গবন্ধুর হত্যাকারীদের কেবল আশ্রয়ই দেননি, তাঁরা খুনিদের রাজনৈতিকভাবে পুনর্বাসিতও করেছেন।’\n‘বিএনপির রাজনীতিই মিথ্যার ওপরে প্রতিষ্ঠিত’ উল্লেখ করে তথ্যমন্ত্রী বলেন, ‘খালেদা জিয়া ১৯৮২ সালে ক্ষমতাসীন এরশাদ সাহেবের কাছ থেকে দুটি বাড়ি ও ১০ লাখ টাকা নিয়েছেন। খালেদা জিয়া যদি এরশাদের অবৈধ ক্ষমতা দখলের বিরোধিতাই করতেন, তবে কেন তিনি এরশাদের কাছ থেকে দুটি বাড়ি এবং অর্থ নিয়েছিলেন?’ তিনি আরও বলেন, প্রধানমন্ত্রী শেখ হাসিনা সংসদে তিক্ত সত্য বলেছেন। এই সত্য বিএনপি নেতাকে আহত করেছে।\nরংপুর উপনির্বাচনে বিএনপির মনোনয়নের বিষয়ে ক্ষোভ প্রকাশ করে তথ্যমন্ত্রী হাছান মাহমুদ বলেছেন, রংপুরের উপনির্বাচনে বঙ্গবন্ধু ও জাতীয় চার নেতার হত্যাকারী পরিবারের লোককে বিএনপি দলীয় প্রার্থী হিসেবে মনোনয়ন দেওয়ায় কারও অবাক হওয়ার কিছু নেই।\nসভায় তথ্যমন্ত্রী আরও বলেন, ‘বঙ্গবন্ধু শেখ মুজিবুর রহমান বিশ্বের সকল শোষিতের পক্ষে ছিলেন। তাঁর শোষণহীন বিশ্ব গড়ে তোলার স্বপ্নকে সবার মাঝে ছড়িয়ে দিতে ঢাকাসহ বিশ্বের প্রধান আটটি শহরে বঙ্গবন্ধুকে নিয়ে আন্তর্জাতিক সম্মেলনের আয়োজন করা হবে।’\nএর আগে মাতৃভাষা ইনস্টিটিউট মিলনায়তনে বঙ্গবন্ধু শেখ মুজিবুর রহমানের জন্মশতবার্ষিকী উদযাপন জাতীয় বাস্তবায়ন কমিটির মিডিয়া, প্রচার ও ডকুমেন্টেশন উপকমিটির সভায় তথ্যমন্ত্রী বক্তৃতা করেন। বস্ত্র ও পাটমন্ত্রী গোলাম দস্তগীর গাজী, তথ্য প্রতিমন্ত্রী মুরাদ হাসান এবং কমিটির সদস্যরা সভায় উপস্থিত ছিলেন। তথ্যসচিব আবদুল মালেক সভা পরিচালনা করেন।\n'}, {'headline': '\nঅধিনায়কত্ব না করতে পারলেই ভালো হয় সাকিবের\n', 'article': '\nকদিন আগে প্রথম আলোকে দেওয়া সাক্ষাৎকারে সাকিব আল হাসান বলেছিলেন, ‘মানসিকভাবে আমি টেস্ট ও টি-টোয়েন্টির নেতৃত্বের জন্য প্রস্তুত নই।’ আজ সংবাদ সম্মেলনেও প্রায় একই কথা বললেন বাংলাদেশ অধিনায়ক। তাঁর কথায় বোঝা যাচ্ছে, অধিনায়কত্বের বাড়তি দায়িত্বটা তিনি উপভোগ করতে পারছেন না।\nএই টেস্টে অধিনায়ক হিসেবে দলের ঢাল হয়ে বারবার তিনিই সামনে এসেছেন সংবাদমাধ্যমের সামনে। ছয় দিনের মধ্যে চার দিনই এসেছেন সংবাদ সম্মেলনে। দলের পারফরম্যান্স নিয়ে নানা প্রশ্নের ব্যাখ্যা দিয়েছেন। এতে অবশ্য ভাবার কারণ নেই খারাপ খেলার ব্যাখ্যা দিতে বারবার সংবাদ সম্মেলনে আসতে তাঁর খুব ভালো লাগছে! বরং দলের দায়িত্ব থেকে মুক্ত থাকতে পারলেই সাকিব খুশি, ‘অধিনায়কত্ব যদি না করতে হয় সেটিই সবচেয়ে ভালো হবে আমার জন্য। আর নেতৃত্ব যদি দিতেই হয় তাহলে অবশ্যই অনেক কিছু নিয়ে (বোর্ডের সঙ্গে) আলোচনা করার ব্যাপার আছে (এই টেস্টে হারের পর)।’ সাকিবের কথার অর্থ, হয় তিনি অধিনায়কত্ব করবেন না। আর করলে বিসিবির সঙ্গে কিছু বোঝাপড়া করেই নেবেন। অধিনায়ক সাকিবের ভবিষ্যৎ পরে, আপাতত তাঁকে সইতে হবে আফগানিস্তানের বিপক্ষে হারের পার্শ্বপ্রতিক্রিয়া। সাকিব অবশ্য এই হারকে লজ্জা মনে করেন না। তবে তাঁর কাছে ভীষণ কষ্টদায়ক। আফগানদের কাছে হারের ব্যাখ্যা তিনি কীভাবে দেবেন, কোনো ভাষাই খুঁজে পাচ্ছেন না, ‘খুবই খারাপ, এভাবে হারাটা খুবই খারাপ। খারাপের চেয়ে নিচে কোনো শব্দ থাকলে সেটা বলতে পারেন। খুবই খারাপ, হতাশাজনক। যত কিছু নেতিবাচক কথা আছে সবই বলে দিতে পারেন। আফগানিস্তান নিয়ে বলব যে আমরা কখনো আসলে ওদের চাপেই ফেলতে পারিনি। স্বাভাবিকভাবে ওরা লেটার মার্কসই পাবে এই টেস্টে।’\nআফগানিস্তান লেটার মার্কস পাচ্ছে। আর বাংলাদেশ? সাকিব অকপটেই জানিয়েছেন—শূন্য! আফগানিস্তানের বিপক্ষে খেলতে নেমে শূন্য হাতে ফিরতে হয়—দেশের ক্রিকেটের অশনিসংকেত ফের বেজে উঠল।\n'}, {'headline': '\nবঙ্গবন্ধু সম্পর্কে কটূক্তি, তারেকের বিরুদ্ধে পরোয়ানা\n', 'article': '\nজাতির পিতা বঙ্গবন্ধু শেখ মুজিবুর রহমান সম্পর্কে কটূক্তি করার অভিযোগে বিএনপির ভারপ্রাপ্ত চেয়ারম্যান তারেক রহমানের বিরুদ্ধে নারায়ণগঞ্জের একটি আদালত গ্রেপ্তারি পরোয়ানা জারি করেছেন।এর আগে বঙ্গবন্ধুকে কটূক্তি করায় তারেক রহমানের বিরুদ্ধে একটি মামলা করা হয়। আওয়ামী লীগের ধর্মবিষয়ক উপকমিটির সদস্য আকরাম হোসেন বাদল সোমবার দুপুরে নারায়ণগঞ্জের সিনিয়র জুডিশিয়াল ম্যাজিস্ট্রেট মিল্টন হোসেনের আদালতে মামলাটি করেন। এই মামলায় বর্তমানে ইংল্যান্ডের রাজধানী লন্ডনে বসবাসরত তারেক রহমানকে ১ নম্বর আসামি করে মোট তিনজনের বিরুদ্ধে মামলা করা হয়।বাকি দুজন আসামি হলেন বিএনপির যুক্তরাজ্য শাখার সভাপতি শায়েস্তা চৌধুরী কুদ্দুস ও সাধারণ সম্পাদক কাওছার এম আহম্মেদ। পরে শুনানি শেষে আদালত আসামিদের বিরুদ্ধে গ্রেপ্তারি পরোয়ানা জারি করেন।\nবাদী আকরাম হোসেন বাদলের পক্ষে মামলাটি পরিচালনা করছেন নারায়ণগঞ্জ জেলা আওয়ামী লীগের মুক্তিযুদ্ধবিষয়ক সম্পাদক ও জেলা মুক্তিযোদ্ধা সংসদের ডেপুটি কমান্ডার নূরুল হুদা। তিনি বলেন, আকরাম হোসেন মামলায় তারেক রহমানের বিরুদ্ধে রাষ্ট্রদ্রোহ এবং মানহানির অভিযোগ এনেছেন।\nগত ১৮ আগস্ট লন্ডনে একটি অনুষ্ঠানে তারেক রহমান বলেছেন, বাংলাদেশের জাতীয়তাবাদের জাতির পিতা জিয়াউর রহমান। সেই সঙ্গে দেশের সংবিধান নিয়েও তিনি কটূক্তি করেছেন, যা রাষ্ট্রদ্রোহের শামিল।\nতারেক রহমানের এ বক্তব্যকে মানহানিকর হিসেবে উল্লেখ করে বাদীর আইনজীবী নূরুল হুদা বলেন, আদালত মামলাটি আমলে নিয়ে সব নথি পর্যালোচনা করে তারেক রহমানের বিরুদ্ধে গ্রেপ্তারি পরোয়ানা জারি করেন। একই সঙ্গে আগামী ১০ ডিসেম্বর এই মামলার পরবর্তী শুনানির তারিখ রেখেছেন।\n'}, {'headline': '\nপঙ্কজ ভট্টাচার্য, উজানে তরী বাওয়া মাঝির মতো\n', 'article': '\nতরুণ বয়সে গ্রহণ করা আদর্শ ধারণ করেই ৮০ বছর পার করে দিয়েছেন পঙ্কজ ভট্টাচার্য। সমকালীন রাজনীতির স্রোতে নিজেকে ভাসিয়ে দেননি। অর্থ-প্রতিপত্তি-ক্ষমতা-লোভ তাঁকে কখনো বিচ্যুত করতে পারেনি। উজানে তরী বাওয়া মাঝির মতো কাজ করছেন আদর্শ বাস্তবায়নে। মুক্তিযুদ্ধের চেতনার বাংলাদেশ গড়ার স্বপ্ন তাঁর। নিজের সেই অভীষ্ট লক্ষ্যে সব সময় অবিচল তিনি।\nঐক্য ন্যাপের সভাপতি পঙ্কজ ভট্টাচার্যের ৮০ তম জন্মদিন উপলক্ষে আজ সোমবার বিকেলে রাজধানীর শওকত ওসমান মিলনায়তনে আয়োজিত নাগরিক সংবর্ধনায় তাঁকে নিয়ে এসব কথা বলেন রাজনীতিবিদ ও নাগরিক সমাজের বিশিষ্টজনেরা। অনুষ্ঠানের সভাপতি, পঙ্কজ ভট্টাচার্য এর ৮০ তম জন্মদিন উদ্\u200cযাপন কমিটির আহ্বায়ক ও জাতীয় অধ্যাপক আনিসুজ্জামান বলেন, সবার সমান অধিকার প্রতিষ্ঠার লক্ষ্য থেকে কখনো বিচলিত হয়নি পঙ্কজ। তাঁর সেই স্বপ্ন সেই স্বপ্ন বৃথা যাবে না। আজ না হোক, কাল তা অবশ্যই বাস্তবায়ন হবে।\nমঙ্গলদীপ প্রজ্বলনের মধ্য দিয়ে অনুষ্ঠানের শুরু হয়। দেশের বিভিন্ন প্রান্ত থেকে আসা ৫০ টির বেশি সংগঠনের পক্ষ থেকে ফুলেল শুভেচ্ছা জানানো হয় অনুষ্ঠানে। সবাইকে ধন্যবাদ জানিয়ে এবং কৃতজ্ঞতা প্রকাশ করে পঙ্কজ ভট্টাচার্য বলেন, যারা রাষ্ট্রের নব্য দখলদার হয়েছে, তাদের প্রতিহত করতে হবে। মুক্তিযুদ্ধের চেতনার দেশ গড়তে সবাইকে নিয়ে ঐক্যবদ্ধভাবে লড়ে যাওয়ার প্রত্যয় ব্যক্ত করেন তিনি।\nপ্রাবন্ধিক সৈয়দ আবুল মকসুদ বলেন, সমতার বাংলাদেশ গড়তে ৮০ বছরে দেশের বিভিন্ন প্রান্তে ৮০ লাখ কিলোমিটার ঘুরেছেন পঙ্কজ ভট্টাচার্য। আরও ২০ লাখ কিলোমিটার ঘোরার প্রত্যাশা ব্যক্ত করেন তিনি। সিপিবির সভাপতি মুজাহিদুল ইসলাম সেলিম বলেন, ন্যাপের প্রতীক কুঁড়েঘরের চেতনায় ছড়িয়ে ছিটিয়ে থাকা সবাইকে ঐক্যবদ্ধ হতে হবে। বৃহত্তর শক্তি গড়ে তুলতে হবে। অনুষ্ঠানে মুক্তিযুদ্ধের স্বপক্ষে বিরোধী দল হতে প্রগতিশীল রাজনীতিতর সবাই মিলে ঐক্য গড়ে তোলার প্রত্যয় ব্যক্ত করেন একাধিক নেতা।\nজন্মদিনের অনুষ্ঠানকে বর্ণাঢ্য করতে নাচ, গান, আবৃত্তির আয়োজন ছিল। আনন্দলোকে, মঙ্গললোকে গানে নৃত্য পরিবেশনার মধ্য দিয়ে ফুলে ফুলে মঞ্চে বরণ করে নেওয়া হয় পঙ্কজ ভট্টাচার্যকে। নজরুল সংগীত পরিবেশন করেন ফেরদৌস আরা। পঙ্কজ ভট্টাচার্যের ওপর একটি তথ্যচিত্রও তুলে ধরা হয় অনুষ্ঠানে। শুরুতে পঙ্কজ ভট্টাচার্যের উদ্দেশে উপস্থাপিত মানপত্র পড়ে শোনান সাংস্কৃতিক ব্যক্তিত্ব রামেন্দু মজুমদার।\nঅনুষ্ঠানে আরও শুভেচ্ছা জানান সাবেক ডেপুটি স্পিকার শওকত আলী, অধ্যাপক অজয় রায়, অধ্যাপক সৈয়দ আনোয়ার হোসেন, নৌপরিবহন প্রতিমন্ত্রী খালিদ মাহমুদ চৌধুরী, সাংস্কৃতিক ব্যক্তিত্ব কামাল লোহানী, সাম্যবদী দলের সাধারণ সম্পাদক দিলীপ বড়ুয়া, কমিউনিস্ট কেন্দ্রের আহ্বায়ক ওয়াজেদ-উল ইসলাম খান, জাসদ একাংশের সভাপতি শরিফ নূরুল আম্বিয়া, নারীনেত্রী আয়শা খানম প্রমুখ।\xa0\n'}, {'headline': '\nকালো আর ধলো বাইরে কেবল\n', 'article': '\n‘কায়েতের ছেলের সঙ্গে সাপুড়ের মেয়ের নিকা—এ তো একটা হাসিয়া উড়াইবার কথা! কিন্তু কাল হইলো ঐ যে ভাত খাইয়া! হোক না সে আড়াই মাসের রুগী, হোক না সে শয্যাশায়ী! কিন্তু তাই বলিয়া ভাত। লুচি নয়, সন্দেশ নয়, পাঁঠার মাংস নয়। ভাত খাওয়া যে অন্ন-পাপ। সে তো আর সত্য সত্যই মাপ করা যায় না। অন্ন-পাপ! বাপরে! এর কি আর প্রায়শ্চিত্ত আছে। বিলাসীর আত্মহত্যার ব্যাপারটাও অনেকের কাছে পরিহাসের বিষয় হইল!’—বিলাসী: শরৎচন্দ্র চট্টোপাধ্যায়।\nসেই যুগের বর্ণবিদ্বেষ, জাত, নিচু জাত, উঁচু জাত, হিন্দু-মুসলিম ছোঁয়াছুঁয়ি, কাটাকাটি থেকে ভারত-পাকিস্তানের জন্ম হয়েছিল। রাজনৈতিক অন্য কারণ তো ছিলই। তবে এই বর্ণবাদ, ঘৃণা, হানাহানি সেই বিদ্বেষের আগুনে বারুদ ঢেলে দিয়েছিল। সে সবাই জানি, দেশ ভাগের ঘটনা। এই আজকের দিনেও আমরা টিভি ও পত্রপত্রিকা খুললে এই হিন্দু-মুসলিম মারামারি কাটাকাটি আবার দেখতে পাই। ভারত-পাকিস্তান সীমান্তে আবার যুদ্ধ-যুদ্ধ উত্তাপ ফিরে ফিরে আসছে।\nকিন্তু উপমহাদেশের ভারত-পাকিস্তান ও বাংলাদেশ থেকে ছেলেমেয়েগুলো যখন দেশের বাইরে আসে সীমান্ত পেরিয়ে, তখন টিভি ও পত্রিকার দৃশ্যগুলো রূপকথার গল্পের মতো লাগে দেখতে। এই কিছুদিন আগের পাকিস্তান-ভারত যুদ্ধ-যুদ্ধ মনোভাবের সময় খাবার টেবিলে দেখেছি, ভারতীয় ও পাকিস্তানি একসঙ্গে বসে টিভি দেখছে চোখ বড় বড় করে। এদের কেউ-ই কিন্তু যুদ্ধ চায় না।\nপাকিস্তানিদের সঙ্গে ভারতীয়রাও মোদি সরকারের চরম নীতির সমালোচনা করেছে। বাংলাদেশের মুক্তিযুদ্ধের সময় ভারত বাংলাদেশকে সাহায্য করেছিল বলে রাজনৈতিকভাবে ভারত-বাংলাদেশ বন্ধু দেশ আর ভারত-পাকিস্তান চিরশত্রু হলেও হয়তো খুব অদ্ভুত শোনাবে। কিন্তু সত্যি হলো, দেশের বাইরে ভাষার কারণে এই ভারত-পাকিস্তান বন্ধুত্ব খুবই বেশি চোখে পড়ে।\nআমাদের ক্লাসে এক ভারতীয় ছেলেকে দেখেছি। তার নাম আলিম। সে হয়তো ধর্মীয় কারণে সব সময় বাংলাদেশ ও পাকিস্তানিদের সঙ্গে থাকত! নামাজে যাওয়া, হালাল রান্না খাওয়া সব একসঙ্গে। হঠাৎ করে ভারতীয়দেরও অবশ্য বিভ্রম হতো। তাকে ভারতীয় হিসেবে নতুন অনেকে বুঝতেও পারত না!\nভারতীয়রা যে ধর্মেরই হোক বা যে প্রদেশেরই হোক, ছেলেমেয়ে-নির্বিশেষে সবাই দেশের বাইরে আসার সময় লাগেজে দু-একটি করে প্রেশার কুকার নিয়ে আসে। এর সুবিধা হলো, রান্না করতে সময় কম লাগে। তাড়াতাড়ি রান্না শেষ করে বেড়াতে যাও বা পড়াশোনা করো বা আড্ডা দাও ঘণ্টার পর ঘণ্টা। এরা রান্নাঘরে নিজেদের আটকে রাখতে নারাজ।\nআর ভারতে বেশির ভাগ বাড়িতে গ্যাসের সিলিন্ডার কিনে ব্যবহার করতে হয়। বাংলাদেশের মতো গ্যাসের লাইন নেই। সিলিন্ডারের গ্যাসের দাম সবার জন্য সমান। আমাদের বাংলাদেশে কেউ বেশি দামে গ্যাস পায় সিলিন্ডারে আবার কেউ চুলা জ্বালিয়ে রেখে কাপড় শুকোলেও একই বিল মাসের শেষে, যতই সে অপচয় করুক। এ রকম বৈষম্য বা অপচয় রোধে সিলিন্ডারে গ্যাস অন্তত কিছুটা বৈষম্য কমাতে পারে। পাশাপাশি সবাই কিছুটা হিসাব করে ব্যবহার করত। এতে অপচয় কমত। আর এ কারণেও ভারতীয়রা প্রেশার কুকারে রান্না করে অভ্যস্ত।\nআর পাকিস্তানিরা সাধারণত স্লো কুকিং পছন্দ করে। আস্তে আস্তে ঘণ্টাব্যাপী রান্না করবে। সময় যতই লাগুক রান্নার স্বাদের সঙ্গে কোনো কম্প্রোমাইজ হবে না।\nযা হোক, আমাদের বিশ্ববিদ্যালয়ের হোস্টেলে একজন খুব আনাড়ি ও ব্যতিক্রমী পাকিস্তানি ছেলে এসেছে। সে তেমন রান্না পারে না। তার কাছের বন্ধু আবার ভারতীয় হিন্দু ব্রাহ্মণ। এরা সারা দিন পড়াশোনা করে একসঙ্গে। রান্নার ধারেকাছে নেই। ওদের হোস্টেলে একটা ভারতীয় মেয়ে এসেছে। হিন্দু। অন্ধ্র প্রদেশের। এই মেয়ের কাছেই শোনা, নিচু জাত বলে ওদের এলাকায় গ্রামের বাড়িতে টয়লেট বানানোর রীতি নেই।\nমেয়েটার মা-বাবা দুজনেই ছোটখাটো চাকরি করতে শহরে এসেছিল। সেই সুবাদে ওরা প্রথম ভাড়াবাড়িতে টয়লেট ব্যবহার করেছিল। মেয়েটা খুবই ভালো আর সহজ-সরল। সবাই তাকে খুব পছন্দ করে। সে নিজে কম্পিউটার ইঞ্জিনিয়ার আর তার স্বামী মেকানিক্যাল ইঞ্জিনিয়ার। তার স্বামী একটা জার্মান কোম্পানিতে চাকরি করত বলেই তাদের প্রথম জার্মানিতে পড়তে আসার আগ্রহ জন্মে।\nতাদের বাড়িতে টয়লেট না থাকলেও ভারত সরকার তাদের ছোটবেলা থেকেই পড়াশোনার জন্য বৃত্তি দিয়েছে। যখন ইঞ্জিনিয়ারিং ভর্তিতে চান্স পেয়েছে, বাংলাদেশের গরিব মেধাবীদের মতো ওদের ভর্তির টাকা নেই বলতে হয়নি। সরকার মাসে মাসে সাত-আট হাজার রুপি বৃত্তি দিয়েছে। এরপর যখন জার্মানিতে পড়তে আসবে, তখন অ্যাডমিশন লেটার দেখানোর ২০ দিনের মাথায় ৮ হাজার ইউরো শিক্ষা লোন দিয়ে দিয়েছে। এখন তার স্বামী আসবে স্পাউস ভিসায়। এসে এখানে চাকরি খুঁজবে। তাকেও সরকার সেই অল্প সুদে ৮ হাজার ইউরো লোন দিয়ে দেবে।\nআমরা বাংলাদেশিরা তার এই শিক্ষা লোনের তথ্য শুনে সত্যি মুখ চাওয়াচাওয়ি করেছি। দিল্লি বহু দূরে বাংলাদেশের গরিব মেধাবীদের জন্য। এখনো এই সব আকাশকুসুম স্বপ্ন! ছাত্রাবস্থায় স্পাউস নিয়ে আসার যে খরচ সেটা মধ্যবিত্তের নাগালের এতই বাইরে যে উচ্চবিত্তরা ছাড়া বউ আনার কথা কেউ সহজে কল্পনা করেন না।\nএদের প্রায়ই দেখি খাবার টেবিলে কম্পিউটার নিয়ে একসঙ্গে পড়াশোনা করছে। মেয়েটার নাম কাবেরি। জার্মান পারে না। পাকিস্তানি ছেলেটাকে দেখলাম মেয়েটা কীভাবে চাকরি খুঁজবে, কীভাবে অ্যাপ্লিকেশন বানাবে, কীভাবে জার্মান ভাষায় লিখবে সব গুছিয়ে রেডি করে দিচ্ছে। সেদিন দেখি দুজন একটা প্রজেক্টে কাজ করছে নাক মুখ ডুবিয়ে। রান্না-খাওয়ার সময় নেই। ওদের সঙ্গে যোগ হয়েছে ওই হিন্দু ব্রাহ্মণ। সে আবার ভেজিটেরিয়ান।\nএকদিন কাবেরি মেয়েটা চাল ধুয়ে প্রেশার কুকারে চড়াবে। তখনই পাকিস্তানি ছেলেটার প্রতিবাদ। কারণ ওরা প্রেশার কুকারের রান্না ভাত আবার পছন্দ করে না। একসঙ্গে লেগে থাকে বলে।\nসেই নিয়ে কাবেরির সঙ্গে পাকিস্তানি ছেলেটার একদফা ঝগড়াও হলো। কেন প্রেশার কুকারে চাল দাও। পানি বেশি দিয়ে বিরিয়ানির মতো করে দিলেই তো বাসমতী চালের ভাত ঝরঝরে হবে।\nকাবেরি বলল, প্রেশার কুকারে রান্না তাড়াতাড়ি হবে।\nপাকিস্তানি বলল, এই তাড়াতাড়ি রান্না করে সময় বাঁচিয়ে সেই সময় তুমি কী করবে?\nকাবেরি বলল, কত কী! গল্প, আড্ডা, বেড়ানো, পুজো ও দুটো চাকরির অ্যাপ্লিকেশন।\nশেষমেশ ছেলেটা বলল, তোমার পাতিলে আমাদের জন্য দুই কাপ চাল ব্যাগ থেকে নিয়ে বসিয়ে দাও তো!\nমেয়েটা পাকিস্তানি ছেলে আর ওই হিন্দু ব্রাহ্মণ ছেলের চালের ব্যাগ থেকে চাল নিয়ে পানিতে ধুয়ে নিল। আমি শুরুতে ভেবেছিলাম ভারতীয় আর পাকিস্তানি বাসমতী চালগুলো হয়তো একসঙ্গে মিশবে না, দুরকম চাল।\nকিন্তু না চালগুলো খুব ভালোভাবেই মিশে গেল। চালগুলোকে ভারতীয়, পাকিস্তানি, উঁচু জাত-নিচু জাত কিছুই আলাদা করা গেল না। সত্যি চালগুলো এক সঙ্গেই রান্না হলো। হিন্দু ব্রাহ্মণ ভারতীয় আর পাকিস্তানি মুসলিমের চাল সেই কালো নিচু জাতের মেয়েটার এক হাঁড়িতে।\n‘কালো আর ধলো বাইরে কেবল, ভেতরে সবারই সমান রাঙা!’\n'}, {'headline': '\n‘রাজহংস’ আসছে বৃহস্পতিবার\n', 'article': '\nরাষ্ট্রীয় পতাকাবাহী সংস্থা বিমান বাংলাদেশ এয়ারলাইনসের বহরে যুক্ত হতে যাচ্ছে চতুর্থ বোয়িং–৭৮৭ ড্রিমলাইনার উড়োজাহাজ ‘রাজহংস’। আগামী বৃহস্পতিবার হজরত শাহজালাল আন্তর্জাতিক বিমানবন্দরে বিকেলে অবতরণ করবে সর্বাধিক সুযোগ-সুবিধাসংবলিত ড্রিমলাইনারটি।\nআজ সোমবার এক সংবাদ বিজ্ঞপ্তির মাধ্যমে এ তথ্য জানায় বিমান বাংলাদেশ এয়ারলাইনস।\nদেশে পৌঁছার পর ড্রিমলাইনারকে ‘ওয়াটার ক্যানন স্যালুটের’ মাধ্যমে স্বাগত জানানো হবে। বিমানটি দেশে আনতে বিমান বাংলাদেশ এয়ারলাইনসের একটি প্রতিনিধিদল সিয়াটলে বোয়িং কোম্পানির এভারটে ডেলিভারি ও অপারেশনস সেন্টারে পৌঁছেছে। আগামী শনিবার বেলা ১১টায় প্রধানমন্ত্রী শেখ হাসিনা চতুর্থ ড্রিমলাইনারটি উদ্বোধন করবেন।\nসংবাদ বিজ্ঞপ্তিতে আরও জানানো হয়, টানা ১৬ ঘণ্টা উড়তে সক্ষম এই ড্রিমলাইনার অন্যান্য বিমানের তুলনায় ২০ শতাংশ জ্বালানিসাশ্রয়ী হবে। রাজহংসর আসনসংখ্যা ২৭১। এর মধ্যে ২৪টি বিজনেস ক্লাস ও ২৪৭টি ইকোনমি ক্লাস। বিজনেস ক্লাসের আসনগুলো ১৮০ ডিগ্রি পর্যন্ত রিক্লাইন্ড সুবিধা এবং সম্পূর্ণ ফ্ল্যাটবেড সক্ষম। এ ছাড়া বিমানটিতে ইন্টারনেট ও ফোন কল করার সুবিধা রয়েছে।\nসম্প্রসারিত বহর দিয়ে বিমান তার চলমান রুটগুলোতে ফ্লাইটের সংখ্যা বৃদ্ধি ও নতুন গন্তব্যে সংযোজনপ্রক্রিয়া অব্যাহত রেখেছে। চলতি বছরের ১৩ মে ঢাকা-দিল্লি রুট চালু হয়েছে। এ ছাড়া আগামী ২৮ অক্টোবর মদিনা এবং নভেম্বরে গোয়াংজুতে নতুন রুট চালু হবে। এ ছাড়া ভবিষ্যতে ম্যানচেস্টার, কলম্বো, মালে, টোকিও এবং নিউইয়র্ক ফ্লাইট পরিচালনার পরিকল্পনা প্রক্রিয়াধীন রয়েছে বলে জানায় বিমান কর্তৃপক্ষ।\nএ ছাড়া কানাডা কমার্শিয়াল কোম্পানি থেকে স্বল্পপাল্লার তিনটি নতুন ড্যাশ ৮-কিউ ৪০০ কিনেছে। এগুলো ২০২০ সালের মার্চ থেকে জুন মাসের মধ্যে বিমানবহরে যুক্ত হবে বলে আশা করা হচ্ছে।\nবিমান বাংলাদেশ এয়ারলাইনস ২০০৮ সালে মার্কিন উড়োজাহাজ নির্মাতা প্রতিষ্ঠান বোয়িংয়ের সঙ্গে ১০টি নতুন বিমান কেনার চুক্তি করে। ইতিমধ্যে চারটি বোয়িং ৭৭৭-৩০০ ইআর, দুটি বোয়িং ৭৩৭-৮০০ ও তিনটি বোয়িং ৭৮৭-৮ ড্রিমলাইনার উড়োজাহাজ বিমানবহরে যুক্ত হয়েছে। চতুর্থ ও শেষ উড়োজাহাজ রাজহংস বৃহস্পতিবার দেশে আসার মধ্য দিয়ে সম্পাদিত চুক্তির আওতায় ১০টি উড়োজাহাজের সবই বিমান বুঝে পাবে। বিমান বাংলাদেশ এয়ারলাইনসের বহরে যুক্ত হতে যাওয়া চারটি ড্রিমলাইনারের নাম পছন্দ ও বাছাই করেছেন প্রধানমন্ত্রী শেখ হাসিনা। এগুলো হলো আকাশবীণা, হংসবলাকা, গাঙচিল ও রাজহংস। এর আগে চারটি বোয়িং ৭৭৭-৩০০ ইআর, দুটি বোয়িং ৭৩৭-৮০০ ইআরের নামও প্রধানমন্ত্রীর দেওয়া।\n'}, {'headline': '\nরোহিঙ্গা সমস্যা নিয়ে বাংলাদেশের ভাবনা জানতে চায় যুক্তরাষ্ট্র\n', 'article': '\nরোহিঙ্গা সমস্যার স্থায়ী সমাধানের জন্য বাংলাদেশের ভবিষ্যৎ পরিকল্পনা কী, তা সরকারের কাছে জানতে চেয়েছে যুক্তরাষ্ট্র। আজ সোমবার দুপুরে পররাষ্ট্রসচিব মো. শহীদুল হকের সঙ্গে আলোচনায় দুই দেশের সম্পর্কের নানা বিষয় নিয়ে আলোচনার সময় প্রসঙ্গটি তোলেন ঢাকায় নিযুক্ত\xa0মার্কিন রাষ্ট্রদূত আর্ল মিলার।\nপররাষ্ট্র মন্ত্রণালয়ের কর্মকর্তারা এ তথ্য জানান। সন্ধ্যায় বৈঠকের বিষয়ে জানতে চাইলে কূটনৈতিক সূত্রগুলো প্রথম আলোকে জানায়, রোহিঙ্গা সমস্যার সর্বশেষ অবস্থা দেখতে আগামী কিছুদিনের মধ্যে বিভিন্ন স্তরের মার্কিন প্রতিনিধিদল বাংলাদেশ সফরে আসছে। পররাষ্ট্রসচিবের সঙ্গে মার্কিন রাষ্ট্রদূত এ নিয়ে কথা বলেছেন। চলতি মাসের তৃতীয় সপ্তাহে নিউইয়র্কে অনুষ্ঠেয় জাতিসংঘ সাধারণ পরিষদের অধিবেশনে এবং অধিবেশনের ফাঁকে রোহিঙ্গা সমস্যা নিয়ে কীভাবে আলোচনা করা যায়, সে প্রসঙ্গও তাঁদের আলোচনায় এসেছে। স্বেচ্ছায়, নিরাপদে ও মর্যাদাপূর্ণ উপায়ে রোহিঙ্গা প্রত্যাবাসনে মিয়ানমারের ওপর আন্তর্জাতিক চাপ অব্যাহত রাখতে যুক্তরাষ্ট্র যে বাংলাদেশের পাশে থাকবে, তা মার্কিন রাষ্ট্রদূত গতকাল আবার উল্লেখ করেন।\n২২ আগস্ট রোহিঙ্গা প্রত্যাবাসন শুরু না হওয়ায় কক্সবাজারের রোহিঙ্গা শিবিরে কর্মরত বেশ কিছু দেশি-বিদেশি বেসরকারি উন্নয়ন সংস্থার (এনজিও) ভূমিকা নিয়ে অভিযোগ উঠেছে। অভিযুক্ত এসব এনজিওর বিরুদ্ধে অভিযোগের প্রমাণ পাওয়ায় তাদের বিরুদ্ধে সরকার ব্যবস্থা নিচ্ছে। সরকার কক্সবাজারে এদের কার্যক্রম বন্ধ করেছে। এসব এনজিওর মধ্যে যুক্তরাষ্ট্রভিত্তিক এনজিও অ্যাডরাও রয়েছে।\nআওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদেরের সঙ্গে গতকাল রোববার সৌজন্য সাক্ষাতের সময় আর্ল মিলার এনজিওগুলোর বিষয়ে সরকারের কঠোর অবস্থানের কারণ জানতে চেয়েছিলেন। কূটনৈতিক সূত্রগুলো জানিয়েছে, পররাষ্ট্রসচিবের সঙ্গে বৈঠকেও বিষয়টি আলোচনায় এনেছেন মার্কিন রাষ্ট্রদূত। তবে তাঁদের মধ্যে এ নিয়ে কী কথা হয়েছে, সেটি তাঁরা জানাতে অপারগতা প্রকাশ করেন।\nতবে রোববার আর্ল মিলারের সঙ্গে বৈঠকের পর ওবায়দুল কাদের সাংবাদিকদের বলেন, সরকারের পক্ষ থেকে স্পষ্ট করে বলা হয়েছে কিছু এনজিওর কর্মকাণ্ডের বিষয়ে সরকারের কাছে অভিযোগ এসেছে। এনজিওগুলো মোনাজাত করার কথা বলে সরকারের কাছ অনুমতি চেয়ে উখিয়ায় রাজনৈতিক মহাসমাবেশ করেছে। অভিযোগ রয়েছে, রোহিঙ্গা মহাসমাবেশে এনজিওগুলোর প্রত্যক্ষ সহায়তা ছিল। অভিযুক্ত এনজিওগুলোর বিষয়ে সরকার আরও খোঁজখবর নিচ্ছে\xa0\n'}, {'headline': '\nনবীর আশা আগামীকালও বাংলাদেশকে হারাবে আফগানিস্তান\n', 'article': '\nআগামীকাল আফগানিস্তানের বিপক্ষে ম্যাচ দিয়ে বিশ্বকাপ ও এশিয়ান কাপের বাছাই শুরু করবে বাংলাদেশ। ম্যাচে নিজের দেশ জিতবে বলে আশাবাদী আফগান ক্রিকেটার মোহাম্মদ নবী।\nঅনেকের খটকা লাগতে পারে, আজই না টেস্ট শেষ হলো। আবার আগামীকাল মাঠে নামছে বাংলাদেশ ও আফগানিস্তান। হ্যাঁ, তথ্যে কোনো ভুল নেই। তবে আগামীকাল দুই দেশের লড়াই ২২ গজে নয়, সবুজ ফুটবল মাঠে। আর সেখানেও আফগানিস্তানের জয় হবে বলে বিশ্বাস করেন মোহাম্মদ নবী।\nঅনেক ‘চেষ্টা’ করেও চট্টগ্রামে আফগানিস্তানের বিপক্ষে বাংলাদেশকে হারের হাত থেকে বাঁচাতে পারেনি বৃষ্টি। শেষ দিনে মাত্র ১৭.২ ওভারেই বাংলাদেশের ৪ উইকেট ফেলে দিয়ে ২২৪ রানের জয় পেয়েছে আফগানিস্তান। রশিদ খানের বলে সৌম্য সরকারের ক্যাচ আউট হয়ে যাওয়ার মধ্যে দিয়ে আপাতত ক্রিকেট পর্বটা শেষ হলেও বাংলাদেশের পিছু ছাড়ছে না আফগানরা। আগামীকালই বিশ্বকাপ ফুটবলের বাছাইয়ে বাংলাদেশের প্রথম প্রতিপক্ষ তারা। সেই ক্ষণ গণনা আজ চট্টগ্রামেই শুরু করে দিয়েছেন ক্রিকেটার নবী।\nম্যাচ পরবর্তী সংবাদ সম্মেলনে এসে বহু আকাঙ্ক্ষিত ম্যাচটি নিয়েও কথা বলেছেন আফগান এই অভিজ্ঞ ক্রিকেটার। টেস্ট ক্রিকেটকে বিদায় বলে দেওয়া নবী সাফ জানিয়ে দিয়েছেন কাল তাঁর দেশ জিতবে এ বিশ্বাস আছে তাঁর, ‘আমি জানতাম না কাল বাংলাদেশ-আফগানিস্তান ফুটবল ম্যাচ। আশা করি ফুটবলেও আফগানিস্তান জিতবে। ওদের বেশ ভালো কিছু খেলোয়াড় আছে এবং অনেকেই ইউরোপে খেলে। ফুটবল দলে আমার বেশ কিছু বন্ধুও আছে। আশা করছি তারাই জিতবে।’ শেষবার ২০১৫ সাফ চ্যাম্পিয়নশিপে দুই দল মুখোমুখি হয়েছিল। সেবার বাংলাদেশকে ৪-০ গোলে উড়িয়ে দিয়েছিল আফগানিস্তান।\nআফগানিস্তানের বিপক্ষে অ্যাওয়ে ম্যাচটি দিয়েই বিশ্বকাপ ও এশিয়ান কাপ বাছাই শুরু হবে বাংলাদেশের। আফগানিস্তানের রাজনৈতিক পরিস্থিতি ভালো না থাকায় দুশানবেতে হবে ম্যাচটি। বাংলাদেশ সময়ে রাত ৮টায় শুরু হবে ম্যাচ। বিশ্বকাপ ও এশিয়ান কাপ বাছাইয়ে এশিয়া অঞ্চলে গ্রুপ ‘ই’তে খেলছে বাংলাদেশ। আফগানিস্তান ছাড়া গ্রুপে বাংলাদেশের অন্য তিন প্রতিপক্ষ ভারত, ওমান ও এশিয়ান চ্যাম্পিয়ন কাতার।\nএই গ্রুপে বাংলাদেশ বাদে বাকি দলগুলো ইতিমধ্যেই একটি করে ম্যাচ খেলে ফেলেছে। গুয়াহাটিতে ওমান ২-১ গোলে হারিয়েছে ভারতকে। দোহায় কাতারের বিপক্ষে আফগানিস্তান হেরেছে ৬-০ গোলে।\n'}, {'headline': '\nদুর্নীতিবাজদের কেন হত্যা করছেন না: হারুন\n', 'article': '\nবিএনপির সাংসদ হারুনুর রশীদ বলেছেন, ‘ক্রসফায়ারে মাদক ব্যবসায়ীদের হত্যা করা হচ্ছে। দুর্নীতি যাঁরা করছে, তাঁদের কেন হত্যা করছেন না। দুর্নীতি দমন কমিশন নামে মাত্র কাজ করছে। স্বাস্থ্য খাতে হাজার হাজার কোটি টাকা লোপাট হচ্ছে। অথচ কোনো ব্যবস্থা নেই।’ সোমবার সংসদে পয়েন্ট অব অর্ডারে দাঁড়িয়ে অনির্ধারিত আলোচনায় এ কথা বলেন তিনি।\nঅনির্ধারিত আলোচনায় হারুনুর রশীদ বলেন, ‘আমরা চরম উদ্বেগে আছি। সারা দেশে ডেঙ্গু ভয়াবহ আকার ধারণ করেছে। ডেঙ্গুতে কয়েক শ মানুষ মারা গেছে। কয়েক লাখ মানুষ ডেঙ্গুতে আক্রান্ত। আর এই ডেঙ্গু প্রতিরোধের কার্যকর পদক্ষেপ ঘোষণার মধ্যেই আছে। ইতিমধ্যে শত শত কোটি টাকা লোপাট হয়ে গেছে। অকার্যকর ওষুধ ছিটিয়েছে। কিন্তু ডেঙ্গু নিয়ন্ত্রণে আসেনি। জেলা ও উপজেলায় জনবল সংকটে রোগীদের সেবা দিতে স্বাস্থ্য বিভাগ হিমশিম খাচ্ছে।’\nকোরবানির পশুর চামড়া সম্পর্কে হারুনুর রশীদ বলেন, দাম না পেয়ে মানুষ কোরবানির পশুর চামড়া মাটিতে পুতে দিয়েছে। অথচ মন্ত্রী বলেছেন, বিএনপির নেতারা নাকি চামড়া কিনে মাটিতে পুতে দিচ্ছে। এ ধরনের বক্তব্য মানুষের মধ্যে কী দৃষ্টিভঙ্গি সৃষ্টি করবে, জানি না। সব ধরনের দুধে সিসা পাওয়া গেছে। প্রধানমন্ত্রী বলছেন, দুধ নিয়ে ষড়যন্ত্র হচ্ছে। মানুষ বিক্রি করতে না পেরে দুধ মাটিতে ফেলে দিচ্ছে। এসব আলামত ভালো নয়।\nসাংসদ হারুনুর রশীদ আরও বলেন, জীবন চরমভাবে অনিরাপদ। মানুষ অসহায়। সত্য কথা বলতে গেলে বলা হচ্ছে গুজব। এসব ঘটনায় কানে তুলো না দিয়ে সঠিকভাবে পদক্ষেপ নিতে হবে। এতে জাতি উপকৃত হবে। প্রিয়া সাহা, হু ইজ প্রিয়া সাহা। পররাষ্ট্রমন্ত্রী এখানে আছেন। উত্তর দিতে হবে আপনাকে। এই সংসদে বিবৃতি দিতে হবে। প্রিয়া সাহা কীভাবে মার্কিন প্রেসিডেন্টের কাছে পৌঁছাল। তিনি রাষ্ট্রের বিরুদ্ধে এ ধরনের বক্তব্য দিয়েছেন। এখন পর্যন্ত এ বিষয়ে রাষ্ট্রের থেকে সুস্পষ্ট বক্তব্য পাইনি। এ ব্যাপারে আমাদের সজিব ওয়াজেদ জয় একটি বিবৃতি দিয়েছেন। প্রিয়ার মিথ্যার দাবির পেছনে নাকি মার্কিন দূতাবাসের দুরভিসন্ধি রয়েছে। এটা সত্য হয়ে থাকলে তাহলে সে ধরনের বিবৃতি আমরা আশা করছি। ওই ঘটনায় কয়েকটি জায়গায় রাষ্ট্রদ্রোহী মামলা হয়েছে, আদালত তা খারিজ করে দিয়েছেন।\nএ দিকে অনির্ধারিত আলোচনায় অংশ নিয়ে বর্তমান সরকারের আমলে ঘটে যাওয়া বিভিন্ন প্রাতিষ্ঠানিক দুর্নীতির ঘটনা তদন্তে সংসদীয় কমিটি গঠনের দাবি করেছেন জাতীয় পার্টির সাংসদ পীর ফজলুর রহমান। তিনি বলেন, অদ্ভুত সব দুর্নীতির কর্মকাণ্ড ঘটেছে। অনিয়ম অনুসন্ধান করে ব্যবস্থা নিতে হবে। যাতে জাতি এই ভয়াবহ হাস্যরসের দুর্নীতি থেকে মুক্তি পায়।\nসরকারের বিভিন্ন দপ্তরের দুর্নীতি নিয়ে কথা উল্লেখ করে পীর ফজলুর রহমান বলেন, প্রাতিষ্ঠানিক দুর্নীতি ও অনিয়মগুলো সরকারের অর্জনকে চ্যালেঞ্জের মুখে ফেলে দিয়েছে। অর্জনগুলোকে ম্লান করে দিচ্ছে। একের পর একেক ঘটনা ঘটছে।\nদুর্নীতি হাস্যরসের বিষয় হয়ে গেছে মন্তব্য করে পীর ফজলুর রহমান বলেন, ৫ হাজার ৫০০ টাকার বই স্বাস্থ্য অধিদপ্তর কিনেছে ৮৫ হাজার ৫ টাকায়। এই বই ১০ কপি কেনা হয়েছে গোপালগঞ্জের সায়েরা খাতুন মেডিকেল কলেজের জন্য। এ জন্য পরিশোধ করা হয়েছে ৮ লাখ ৫৫ হাজার টাকা। অন্যান্য দুর্নীতি ও অনিয়মের প্রসঙ্গে ফজলুর রহমান বলেন, পুকুর খনন শিখতে বিদেশে যাবেন ১৬ জন কর্মকর্তা। এ জন্য ব্যয় ১ কোটি ২৮ লাখ টাকা। রূপপুরের বালিশকে তোশকের নিচে নিয়ে গেছে ফরিদপুর মেডিকেল কলেজ হাসপাতালে একটি পর্দা কেনার ঘটনা। একটি পর্দার দাম ধরা হয়েছে ৩৭ লাখ ৫০ হাজার টাকা। এই একটি অক্সিজেন জেনারেটিং প্লান্ট কেনার খরচ ৫ কোটি ২৭ লাখ ৫০ হাজার টাকা। একটি বিএইএস জেনারেটিং প্লান্ট কেনার খরচ ৫ কোটি ২৭ লাখ টাকা। একটি ভ্যাকুয়াম প্লান্ট ৮৭ লাখ ৫০ হাজার টাকা, মনিটরিং প্লেট ২৩ লাখ ৭৫ হাজার টাকা, তিনটি ডিজিটাল ব্লাড প্রেশার মেশিন ৩০ লাখ ৭৫ হাজার। এ রকম অবিশ্বাস্য দামে ১৬৬টি পণ্য কেনা হয়েছে।\n'}, {'headline': '\nটি-টোয়েন্টি দল থেকে বাদ পড়লেন মিরাজ\n', 'article': '\nমাঝে মাত্র তিন দিন। এর মধ্যেই টেস্ট ম্যাচে হারার ধাক্কা সামলে টি-টোয়েন্টি নিয়ে ব্যস্ত হয়ে পড়তে হবে বাংলাদেশকে। আগামী ১৩ সেপ্টেম্বর শুরু হচ্ছে ত্রিদেশীয় টি-টোয়েন্টি সিরিজ। এ সিরিজের প্রথম দুই ম্যাচের জন্য ১৩ জনের দল দিয়েছে বাংলাদেশ ক্রিকেট বোর্ড। সে দলে সুযোগ হয়নি মেহেদী হাসান মিরাজের।\nআগামী বছরের টি-টোয়েন্টি বিশ্বকাপের প্রস্তুতির গুরুত্বের কথা শুনিয়েছেন অধিনায়ক সাকিব আল হাসান। সে লক্ষ্যেই আফগানিস্তান ও জিম্বাবুয়েকে নিয়ে ত্রিদেশীয় সিরিজ আয়োজন করেছে বিসিবি। ২৪ সেপ্টেম্বরের ফাইনালের আগে রাউন্ড রবিন লিগ পদ্ধতিতে খেলবে সবাই। সিরিজের জন্য তরুণ দল বেছে নিয়েছে বাংলাদেশ। দলে ঢুকেছেন আফিফ হোসেন, ইয়াসির আরাফাত ও অলরাউন্ডার মেহেদী হাসান। আর সর্বশেষ সিরিজেও দলে থাকা মেহেদী হাসান মিরাজ বাদ পড়েছেন।\nটেস্ট সিরিজে বিশ্রাম পাওয়া মোস্তাফিজুর রহমান ও সাইফউদ্দিন টি-টোয়েন্টি দলে ঢুকেছেন। তবে এবারও ফিরতে পারেননি তাসকিন আহমেদ।\nবাংলাদেশের টি-টোয়েন্টি দল: সাকিব আল হাসান (অধিনায়ক), লিটন দাস, সৌম্য সরকার, মুশফিকুর রহিম, মাহমুদউল্লাহ, আফিফ হোসেন, মোসাদ্দেক হোসেন, সাব্বির রহমান, তাইজুল ইসলাম, মেহেদী হাসান, সাইফউদ্দিন, মোস্তাফিজুর রহমান, ইয়াসিন আরাফাত।\n'}, {'headline': '\nশুটিংয়ের ফাঁকে ‘ফেলুদা’র জন্মদিনের কেক কাটা হলো\n', 'article': '\n\nগতকাল ৮ সেপ্টেম্বর ছিল ফেলুদা ওরফে প্রদোষ মিত্তির ওরফে সব্যসাচী চক্রবর্তীর ৬৩তম জন্মদিন। জন্মের সেই বিশেষ দিবসের সন্ধ্যায় রাজধানী ঢাকার উত্তরায় এক শুটিং বাড়িতে দেখা মিলল তাঁর।\n‘ভুবন মাঝি’ খ্যাত ফাখরুল আরেফীন খানের দ্বিতীয় চলচ্চিত্র ‘গণ্ডি’র তৃতীয় পর্যায়ের শুটিং চলছে। এই শুটিং চলবে ১৩ সেপ্টেম্বর পর্যন্ত। তবে সব্যসাচীর অংশের শুটিং শেষ হবে আজ সোমবার। শুটিংয়ের শত ব্যস্ততার মাঝে একটু সময় মিললে ৩ সেপ্টেম্বর তাঁর আগাম জন্মদিন পালন করা হয় রাজধানীর গুলশানের একটি কনভেনশন সেন্টারে।\nরোববার রাতে চিত্রধারণ চলছিল। এর ফাঁকে ফাঁকে প্রথম আলোর সঙ্গে চলছে কথোপকথন। পাশের চেয়ারে তাপমাত্রা হারিয়ে ক্রমশ জুড়িয়ে যাচ্ছে চা। হঠাৎ সেখানে এলেন এক তরুণী।সব্যসাচীই পরিচয় করিয়ে দিলেন। তরুণীর নাম লিলিয়া সাহা। ডেন্টিস্ট। ‘গণ্ডি’ ছবিতেও তাঁর চরিত্র একজন ডেন্টিস্টেরই। সুবর্ণা মুস্তফার সহকারীর। এই লিলিয়া সাহা প্রথম দিনই ফেলুদার দাঁত দেখে ভয় পাইয়ে দিয়েছিলেন। বলেছিলেন, ‘অবস্থা ভালো নয়।’ তবুও ডেন্টিস্টকে দেখে খুশি হলেন সব্যসাচী। আর লিলিয়া সাহার চোখেমুখে তখন ষোড়শী কিশোরীর মুগ্ধতা।\n\nলিলিয়া সাহা সঙ্গে নিয়ে এসেছেন বিশাল বিশাল সব জন্মদিনের উপহার। আর একটা কেক। সেই উপহার পেয়ে সব্যসাচী খুশি হয়েছেন। সেই সঙ্গে যুক্ত হয়েছে নতুন চিন্তা। এত বড় উপহার তিনি কীভাবে কলকাতায় বাড়িতে নিয়ে যাবেন! শুটিং থামিয়ে, সাক্ষাৎকার থামিয়ে সবাই জড়ো হলেন কেক কাটবেন বলে। একসময় কেক কাটা হলো। এক টুকরা কেক তুলে দিলেন ঋদ্ধির মুখে। ঋদ্ধি কে? পর্দায় তার সঙ্গে সব্যসাচীর সম্পর্ক দাদু আর নাতনির। নাতনিও কেক তুলে দিল দাদুর মুখে। গেল ৫ সেপ্টেম্বর ৯ বছরে পা রাখা ঋদ্ধি যখন ৬ ফুট দেড় ইঞ্চির সব্যসাচীর মুখে কেক তুলে দিচ্ছিল, পেছন থেকে পরিচালক তখন হাঁ করে দেখছিলেন। যেন এটাও কোনো শট, আর তিনি চরিত্রের মধ্যেই আছেন! খাওয়ানো শেষ হলে বললেন, \'বাপরে, এত উঁচু একটা লোককে কেক খাওয়ালি।’ এই উঁচু যে কেবল উচ্চতার উঁচু নয়, তা তো আর বলে দিতে হয় না।\nছবির শুটিংয়ের দল থেকে কেউ জন্মদিন পালনের উদ্যোগ নিল না? খুবই যৌক্তিক প্রশ্ন। যদিও আগে একবার আগাম জন্মদিন পালন করা হয়েছে, তবুও। জন্মদিন বলে কথা। পরিচালক প্রথম আলোকে জানালেন, হোটেলে ফিরেই টের পাবেন সব্যসাচী। বড় পর্দার ফেলু মিত্তির হলেও আঁচ করার কথা নয় যে হোটেলে ততক্ষণে ‘সারপ্রাইজ বার্থডে পার্টি’র সমস্ত আয়োজন সম্পন্ন।\nফেরার সময় বললাম, এ রকম জন্মদিন বারবার ফিরে ফিরে আসুক। শুনেই বললেন, ‘না না, তা কেন। আমি থুড়থুড়ে বুড়ো হয়ে লাঠিতে ভর করে হাঁটতে চাই না। আমি বিছানায় পড়ে থাকতে চাই না। আমি দিব্যি ফেলুদা হয়েই "টাশ" করে মরে যেতে চাই।’\nসে তিনি যা-ই বলুন না কেন! আর তিনি তো বেঁচে থাকবেন তাঁর কর্মে। ফেলুদা, কাকাবাবু, দাশু, পুলিশ বা ‘গণ্ডি’তে ঋদ্ধির দাদু বা সুবর্ণা মোস্তফার বন্ধু অথবা প্রেমিক হয়ে। যে প্রেমিক গণ্ডি পেরোতে পারলেন কি না, তা জানা যাবে কেবল ছবিটা মুক্তি পেলে।\n'}, {'headline': '\nবাড়ি ফিরলেন বুদ্ধদেব\n', 'article': '\nঅসুস্থ হয়ে হাসপাতালের ভর্তির তিন দিন পর সুস্থ হয়ে বাড়ি ফিরলেন পশ্চিমবঙ্গের সাবেক মুখ্যমন্ত্রী বুদ্ধদেব ভট্টাচার্য। আজ সোমবার বিকেলে তাঁকে হাসপাতাল থেকে ছুটি দেওয়া হলে তিনি অ্যাম্বুলেন্সে করে তাঁর দক্ষিণ কলকাতার পাম অ্যাভিনিউর নিজের বাসভবনে ফেরেন।\nগত শুক্রবার রাতে গুরুতর অসুস্থ হয়ে বুদ্ধদেব ভট্টাচার্য কলকাতার বেসরকারি হাসপাতাল উডল্যান্ডসে ভর্তি হয়েছিলেন। কিন্তু ভর্তির আগে বুদ্ধদেব ভট্টাচার্য হাসপাতালে চিকিৎসা নিতে রাজি ছিলেন না। চিকিৎসকদের পরামর্শ এবং পার্টির চাপে তাঁকে ওই দিন ভর্তি করান হয় হাসপাতালে। তিনি একটু সুস্থ হওয়ার সঙ্গে সঙ্গে হাসপাতাল থেকে ছুটি নিয়ে বাড়িতে চিকিৎসা করার অনুরোধ জানাতে থাকেন হাসপাতাল কর্তৃপক্ষের কাছে।\nগত শুক্রবার সন্ধ্যার পর তাঁর প্রবল শ্বাসকষ্ট শুরু হলে খবর দেওয়া হয় তাঁর পারিবারিক চিকিৎসক ফুয়াদ হালিমকে। তিনি এসে তাঁর অবস্থা দেখে দ্রুত হাসপাতালে ভর্তির পরামর্শ দেন। এরপরেই বুদ্ধদেব ভট্টাচার্যকে ভর্তি করান হয় সেখানে। গড়া হয় ৭ সদস্যের মেডিকেল বোর্ড।\nহাসপাতালে তাঁর শরীরের নানা পরীক্ষাও করা হয়। রাখা হয় হাসপাতালের নিবিড় পরিচর্যা কেন্দ্রে বা আইসিসিইউতে। ৭৫ বছর বয়সী এই নেতার শ্বাসকষ্ট হঠাৎ করে গতকাল বেড়ে যাওয়ায় তাঁকে নিয়ে আসা হয় হাসপাতালে। হাসপাতালে তাঁকে দেখতে ছুটে যান রাজ্যের রাজ্যপাল জগদীপ ধনকর, মুখ্যমন্ত্রী মমতা বন্দ্যোপাধ্যায় সহ বিভিন্ন রাজনৈতিক দলের নেতারা।\nবুদ্ধদেব ভট্টাচার্য পশ্চিমবঙ্গের মুখ্যমন্ত্রী হিসাবে দায়িত্ব পালন করেছেন ২০০০ সালের ৬ নভেম্বর থেকে ২০১১ সালের ১৩ মে পর্যন্ত। আর উপমুখ্যমন্ত্রী ছিলেন ১৯৯৯ সালের ১২ জানুয়ারি থেকে ২০০০ সালের ৫ নভেম্বর পর্যন্ত। বুদ্ধদেব ভট্টাচার্য রাজ্য বিধানসভার সদস্য বা বিধায়ক ছিলেন ১৯৭৭ থেকে ১৯৮২ এবং ১৯৮৭ থেকে ২০১১ সাল পর্যন্ত। ছিলেন রাজ্যের মন্ত্রীও। তাঁর জন্ম ১৯৪৪ সালের ১ মার্চ। রয়েছে তাঁর স্ত্রী এবং একমাত্র কন্যা সুচেতনা ভট্টাচার্য।\n'}, {'headline': '\nতৃণমূল নেতাদের পাকিস্তানে যেতে বললেন রাহুল সিনহা\n', 'article': '\nভারতের চন্দ্রযান-২ নিয়ে ‘কটাক্ষ’ করায় পশ্চিমবঙ্গের মুখ্যমন্ত্রী মমতা বন্দ্যোপাধ্যায়ের তীব্র সমালোচনা করেছেন বিজেপির কেন্দ্রীয় সম্পাদক রাহুল সিনহা। সমালোচনাকারীদের উদ্দেশে রাহুল বলেছেন, ‘ওরা রাষ্ট্রীয় কলঙ্ক। ওদের পাকিস্তানে গিয়ে বাস করা উচিত। ’\nশুক্রবার গভীর রাতে চন্দ্রযানের চাঁদের মাটি স্পর্শ করার কথা থাকলেও মাত্র ২ দশমিক ১ কিলোমিটার ওপরে থাকার সময় এই চন্দ্রযানের সঙ্গে যোগাযোগ বিচ্ছিন্ন হয়ে যায়।\nতবে তার আগেই মমতা এই চন্দ্রযানকে কটাক্ষ করে বলেন, ’দেশের আর্থিক বিপর্যয়ের মধ্যে মানুষের দৃষ্টি অন্যদিকে ঘোরানোর জন্য চন্দ্রযান-২’এর প্রচার চলছে। দেশে এ ধরনের মহাকাশ অভিযান নতুন নয়, সব কৃতিত্ব যেন ওরা (বিজেপি) একাই নিতে চায়।’ মমতা বলেন, ’এখন যাঁরা লাফালাফি করছেন সেই বিজেপির নেতাদের থাকার জন্য চাঁদে জমি কিনে বহুতল বাড়ি গড়ে দিক বিজেপি। ওখানে গিয়ে থাকবেন ওরা।’\nমমতার এ মন্তব্যের ব্যাপক সমালোচনা হয়। গতকাল রোববার রাহুল সিনহা ভারতীয় মজদুর ফেডারেশনের এক সভায় মমতার সমালোচনা শামিল হন। মমতার দল তৃণমূলকে ‘রাষ্ট্রের কলঙ্ক’ বলে উল্লেখ করে বলেন, ’চাঁদের কাছাকাছি গিয়ে আমাদের চন্দ্রযান সংযোগ হারিয়ে ফেলেছে। সারা দেশের মানুষ কান্নায় ভেঙে পড়েছে। সারা দেশের মানুষ ওপরওয়ালার কাছে প্রার্থনা করছে, যাতে চন্দ্রযানের সংযোগ হয়। আর তখন তৃণমূল প্রার্থনা করছে, সংযোগ যাতে স্থাপন না হয়।’\nরাহুল সিনহা এরপর বলেন, ’যদি চন্দ্রযান ফের যোগাযোগ স্থাপন করতে পারে , তাহলে লিখে রাখুন , মমতা বন্দ্যোপাধ্যায় প্রশ্ন করবেন , চন্দ্রযান যে চাঁদে গিয়েছে তাঁর প্রমাণ কোথায়? বলবে এগুলো চাঁদের ছবি তাঁর প্রমাণ কি? রাশিয়া, আমেরিকা থেকে চুরি করা চাঁদের ছবি কি না তার প্রমাণ কী?’ এরপরেই এক বিতর্কিত মন্তব্য করেন রাহুল সিনহা। বলেন, ’তাই আমি ভাবছিলাম চন্দ্রযান যাওয়ার আগে ইসরোর বিজ্ঞানীদের বলব, চন্দ্রযানের পেছনে ওঁকে বেঁধে নিয়ে যান। যাতে প্রমাণ পেয়ে যাবে, দেখে আসবে কী হচ্ছে? ’রাহুল সিনহা বলেন, ’রাষ্ট্রের গৌরবে কেউ যদি গর্বিত না হন, তাহলে সে রাষ্ট্রের কলঙ্ক। এখন চন্দ্রযানকে নিয়ে রাজনীতি খেলা শুরু হচ্ছে। যতই রাজনীতি করুক , পশ্চিমবঙ্গ থেকে তৃণমূলের বিদায় আসন্ন’।\n'}, {'headline': '\nগাছ কাটতে গিয়ে বিদ্যুৎস্পৃষ্ট, দুই শ্রমিকের মৃত্যু\n', 'article': '\nকুড়িগ্রামে গাছ কাটতে গিয়ে বিদ্যুৎস্পৃষ্ট হয়ে দুই শ্রমিকের মৃত্যু হয়েছে। আজ সোমবার বেলা দুইটার দিকে এ দুর্ঘটনা ঘটে।\nমারা যাওয়া দুই শ্রমিকের নাম আবদুর রহমান (৪৩) ও আবদুল খালেক (৪৫)। আবদুর রহমানের বাড়ি সদর উপজেলার করিমের খামার গ্রামে ও আবদুর রহমানের বাড়ি মোগলবাসা ইউনিয়নের চর ভেলাকোপা গ্রামে।\nবিষয়টি নিশ্চিত করে কুড়িগ্রাম সদর থানার ভারপ্রাপ্ত কর্মকর্তা মাহফুজার রহমান প্রথম আলোকে বলেন, শহরের চর কৃষ্ণপাড়ায় এক বাড়িতে সুপারিগাছ কাটতে গিয়েছিলেন দুজন। এ সময় ১১ হাজার ভোল্টের তারে হাত লেগে বিদ্যুৎস্পৃষ্ট হয়ে ঘটনাস্থলেই মারা যান দুই শ্রমিক। এ বিষয়ে কুড়িগ্রাম সদর থানায় একটি অপমৃত্যুর মামলা (ইউডি) হয়েছে।\n'}, {'headline': '\nবেড়ানো\nআমেরিকার সবচেয়ে সুন্দর ছোট শহরে\n', 'article': '\nএকটি বিখ্যাত এশিয়ান প্রবাদ আছে—‘Better to see something once than hear about it a thousand times.’\nএ বছরে আমেরিকার স্বাধীনতা দিবস পড়েছিল বৃহস্পতিবারে। ৪ জুলাই আমেরিকার স্বাধীনতা দিবস। মাঝে শুক্রবারে ছুটি নিয়ে আমরা ঠিক করলাম চার দিনের উত্তর আইডাহো ভ্রমণ করব।\nআগে থেকেই পরিকল্পনামতো গাড়ি ও এয়ারবিএনবি ঠিক করা ছিল। কোন কোন স্থানে যাব, তা ঠিক করে ফেললাম।\nপরিকল্পনা মতো বৃহস্পতিবার সকালে সবকিছু গুছিয়ে আমরা রওনা দিলাম স্পোকেনি, ওয়াশিংটনের উদ্দেশে। আড্ডা, গান, চারদিকের মনোরম পরিবেশ দেখতে দেখতে এগিয়ে চলছিলাম আমরা।\nএ দেশে একটু পরপরই লেখা দেখা যায় সামনে সিনিক ভিউ বা হিস্টরিক্যাল ভিউ। বয়েসি থেকে স্পোকেনি যাওয়ার প্রথম দিকের পথটা পুরোই গড়ের মাঠ! এত এত জমি এখানে খালি পড়ে আছে দেখলে আর নিজের দেশের কথা মনে পড়লে আসলেই দুঃখ হয়। কী হতো যদি এই খালি জমিগুলোর অর্ধেকও আমাদের দেশের থাকত? কী জানি। আল্লাহ হয়তো কিছু ভেবেই এমনভাবেই বণ্টন করেছেন।\nসে যা হোক, দুপুরের খাবার খাওয়ার জন্য আমরা উমাটিলা মেরিনা পার্কে গেলাম। এখানে আপনি মাছ ধরতে, শিকার ও ওয়াটার স্কিইং করতে পারবেন। এখানের মূল আকর্ষণ হচ্ছে কলম্বিয়া নদীটি। ওখানে আমার রান্না করা মোটামুটি খাওয়ার যোগ্য খিচুড়ি আর রানু আপুর রান্না করা চিকেন দিয়ে খেয়ে, শক্তি সঞ্চয় করে আবারও রওনা দিলাম।\nস্পোকেনিতে আমাদের ঠিক করা এয়ারবিএনবিতে গিয়ে কিছুক্ষণ রেস্ট নিয়ে আমরা আবারও বেরিয়ে পড়লাম রিভার সাইড স্টেট পার্কে। পার্কটি ওয়াশিংটনের দ্বিতীয় বৃহত্তম স্টেট পার্ক। যার আয়তন ১১ হাজার ১৬২ একর। পাহাড়ে বাইক চালানো থেকে শুরু করে ঘোড়সওয়ার, রক ক্লাইম্বিং ও হাইকিং, রিভারসাইডে সব আছে। ৫৫ মাইল হাইকের রাস্তা আছে এখানে।\nএর পাশেই আছে রিভার ফ্রন্ট স্টেট পার্ক। এখানে আমরা ৪ জুলাইয়ের ফায়ার ওয়ার্কস (আতশবাজি) দেখব। এটি ৪৫ বছর আগে এক্সপো ৭৪৮–এর জন্য তৈরি করা হয়েছিল। এটি একটি বিশ্ব ফেয়ার ইভেন্ট।\nপার্কটির বৈশিষ্ট্যটি হলো প্যাভিলিয়ন। যা ১৪৫ ফুট লম্বা (৪৪ মিটার) একটি ধাতব ফ্রেম ও তারের শেল দিয়ে চিহ্নিত রয়েছে, যা এক্সপো ’৭৪৮–এর সময় মার্কিন প্যাভিলিয়ন তাঁবুটি গঠন করেছিল এবং ১৫৫ ফুট (৪৭ মিটার) ঘড়ি টাওয়ার, এখন একটি স্পোকেন আইকন।\nমূলত গ্রেট নর্দান রেলওয়ে ডিপোর একাংশ। ১৯০২ সালে সম্পন্ন হয় ও ১৯৩৩ সালে ভেঙে ফেলা হয়। এর ‘দৈত্য দাদুর ঘড়ি’ সপ্তাহে একবার হাত দিয়ে ধরা হয়। সমুদ্রতল থেকে উচ্চতা প্রায় ১ হাজার ৯০০ ফুট (৫৮০ মিটার)। স্পোকেন নদী বয়ে গেছে শতবর্ষী ট্রেল পার্কের মধ্য দিয়ে।\nসবাই মিলে পার্কে বসে আমরা উপভোগ করলাম আমেরিকার স্বাধীনতা দিবস উপলক্ষে সংগীতানুষ্ঠান ও মনোরম আতশবাজি। সব দেখে বাড়ি ফিরে রাতের ডিনার করলাম কারিশমা আপুর তৈরি অসাধারণ ভর্তা, গরুর মাংস আর রানু আপুর রান্না করা সবজি দিয়ে। এভাবেই শেষ হলো আমাদের ভ্রমণের প্রথম দিন।\nপরদিন সকালে ঘুম থেকে উঠে নাশতা করে, দুপুরের জন্য ডিম সেদ্ধ, আপেল, স্যান্ডউইচ নিয়ে আমরা চলে গেলাম টিউবস হিলসে। টিউবস হিলটি প্রায় ১২০ একরের বেশি এবং পশ্চিম, দক্ষিণ ও পূর্ব দিকের লেক কোওর ডি এলিনের সঙ্গে সীমাবদ্ধ। পাহাড়ে বেশ কয়েক মাইল হাইকিং ট্রেল রয়েছে। প্রত্যেকের উপভোগ করার জন্য দর্শনীয় দৃশ্যের ব্যবস্থা করা আছে। টিউবস হিলের পশ্চিম পাশে ট্রেল হেডটি ম্যাকউইন পার্কের দক্ষিণ পশ্চিম কোণে অবস্থিত।\nম্যাকউইন পার্ক দেখে টিউবস হিলটির প্রায় দুই মাইল হাইক করে আমরা চলে গেলাম কোওর ডি এলিনের এক প্রান্তে সাঁতার কাটতে। আহা, সে কী সাঁতার। অনেক দিন পরে সাঁতার কেটে বেশ আনন্দ লাগল। সাঁতারের পর দুপুরের খাওয়া শেষ করে আমরা একে একে ঘুরে দেখলাম জাপানিজ গার্ডেন, রোজ গার্ডেন, লিলাক গার্ডেন, পোস্ট ফলস পার্ক, ম্যানিটো পার্ক। ম্যানিটো পার্কটি আনুষ্ঠানিকভাবে ১৯০৪ সালের এপ্রিল মাসে প্রতিষ্ঠিত হয়েছিল।\nএরপর আমরা গেলাম রুমা আপুর বিশ্ববিদ্যালয় জীবনের বড় আপু, ডালিয়া আপু ও নির্ঝর ভাইয়ার বাসায়। আপু ও ভাইয়া আমরা যাওয়ার আগেই বলেছিলেন, পুরো ট্যুরের সময়টা যেন আমরা তাদের বাসায় থাকি। সেটা আর হয়ে ওঠেনি। আপুদের বাসায় গিয়ে আপুর হাতের মজাদার বিরিয়ানি, ইলিশ মাছ আর চিকেন খেতে খেতে আড্ডা চলছিল। সবশেষে আপু, ভাইয়া আর ছোট্ট মানহার কাছ থেকে বিদায় নিয়ে ফিরে এলাম নিজেদের স্থানে।\nপরদিন সকালে রুমা আপুর রান্না করা মাছ আর সবজি দিয়ে সকালের নাশতা করে মেয়েরা শাড়ি পরে রওনা দিলাম স্যান্ড পয়েন্টে। স্যান্ড পয়েন্ট হলো যুক্তরাষ্ট্রের আইডাহোর বোনার কাউন্টির বৃহত্তম শহর। স্যান্ড পয়েন্টটি আইডাহোর বৃহত্তম হ্রদের তীরে অবস্থিত। ৪৩ মাইল লম্বা লেক পেন্ড ওরিলি এবং এর চারপাশে তিনটি প্রধান পর্বতশ্রেণি, সেলকির্ক, মন্ত্রিপরিষদ ও বিটাররোট রেঞ্জ দ্বারা বেষ্টিত।\nএটি আইডাহোর বৃহত্তম স্কি রিসোর্ট। শোয়েইজার মাউন্টেন রিসোর্ট, আন্তর্জাতিক সেলকির্ক লুপ ও দুটি ন্যাশনাল সিনিক বাইওয়ে (ওয়াইল্ড হর্স ট্রেইল ও পেন্ড ওরেইল সিনিক বাইওয়ে) রয়েছে। ২০১১ সালে স্যান্ড পয়েন্ট দেশের ‘সবচেয়ে সুন্দর ছোট শহর’ হিসেবে খ্যাতি পায়।\nস্যান্ড পয়েন্টের সৌন্দর্য উপভোগ করে দুপুরের খাবার খেয়ে আমরা গেলাম প্রিস্ট লেকে। এই হ্রদের উত্তর প্রান্তটি কানাডা-মার্কিন সীমান্তের ১৫ মাইল (২৪ কিলোমিটার) পর্যন্ত প্রসারিত। হ্রদের ইতিহাসটি শেষ বরফযুগের শেষ থেকে প্রায় ১০ হাজার বছর আগের।\nযুক্তরাষ্ট্রে সবচেয়ে বড় লেক ট্রাউট (মাছ) ধরা পড়েছিল ১৯৭১ সালে স্পোকেনের লাইল ম্যাকক্লিউর হাতে। তার ওজন ছিল ৫৭ পাউন্ডের কাছে। প্রিস্ট লেকে ধরা হয়েছিল এই মাছ। প্রিস্ট লেকে বসে শিঙাড়া খেতে খেতে সূর্যাস্ত দেখেছিলাম আমরা। কথায় বলে না, ‘Never go too long without watching a sunset’—Atticus. সূর্যাস্ত দেখে আবারও সাময়িক নীড়ে ফেরা। রাতের খাবার খেলাম রুমা আপুর রান্না করা মজাদার মাছ আর সবজি দিয়ে।\nপরের দিন সকালে আমরা আমাদের সবকিছু নিয়ে স্পোকেনিকে বিদায় জানালাম এবং বয়েসির উদ্দেশে রওনা হলাম। পথিমধ্যে আমরা দেখলাম পালাউস জলপ্রপাত। এরপরে আমরা গেলাম লিয়নস ফেরি স্টেট পার্ক। শক্তিশালী বরফযুগের বন্যার কারণে খোদাই করা প্রাকৃতিক দৃশ্যে পালাউসের পাহাড়গুলো আপনাকে মুগ্ধ করবেই।\nরাতের মধ্যেই আমরা আমাদের শেষ গন্তব্য বয়েসিতে ফিরলাম। ফিরে অর্পার বাসায় সবাই মিলে খেয়ে যে যার নীড়ে ফিরে গেলাম। আর এরই মধ্য দিয়ে শেষ হলো আমাদের চার দিনের উত্তর আইডাহো ভ্রমণ।\nশেষ করব মজার একটি ঘটনা দিয়ে। ট্যুরের চার দিন ধরে রানু আপু, কারিশমা আপু ও রুমা আপু মিলে আমাকে নোয়াখালীর ভাষা শিক্ষা দিয়েছিল। চার দিন পরে আমার যখন পরীক্ষা নেওয়া হলো, আমি সগর্বে সেই পরীক্ষায় ফেল করেছিলাম। আমার অবস্থা ছিল ‘ছেড়ে দে মা কেঁদে বাঁচি’ টাইপের মতো।\nপরিশেষে নাজমুল ভাই, রানু আপু, তামিম ভাই, কারিশমা আপু, ইমদাদ ভাই ও রুমা আপুকে অসংখ্য ধন্যবাদ ট্যুরটা আয়োজন করার জন্য।\n'}, {'headline': '\nপ্রধানমন্ত্রী চেয়েছেন, নির্বাচিত হয়েছি : সংসদে বিএনপির সিরাজ\n', 'article': '\nবিএনপি থেকে নির্বাচিত সাংসদ জি এম সিরাজ বলেছেন, সরকার চাইলে গ্রহণযোগ্য নির্বাচন হয়। প্রধানমন্ত্রী চেয়েছেন এ কারণে তিনি (সিরাজ) নির্বাচিত হয়েছেন। তিনি জনগণের প্রত্যক্ষ ভোটে নির্বাচিত হয়েছেন।আজ সোমবার জাতীয় সংসদের অধিবেশনে নবনির্বাচিত সাংসদ হিসেবে শুভেচ্ছা বক্তব্যে জিএম সিরাজ এ কথা বলেন। নির্ধারিত সময়ের পর তাঁর মাইক বন্ধ হয়ে যাওয়ায় সংসদে হই চই করেন বিএনপির সাংসদেরা।রেওয়াজ অনুযায়ী সংসদের প্রথম বৈঠকের পর কেউ নতুন সদস্য হিসেবে সংসদে যোগ দিলে তাঁকে শুভেচ্ছা বক্তব্য দেওয়ার সুযোগ দেওয়া হয়। ৩০ ডিসেম্বর জাতীয় নির্বাচনে বগুড়া-৬ আসন থেকে নির্বাচিত হয়েছিলেন বিএনপির মহাসচিব মির্জা ফখরুল ইসলাম আলমগীর। নির্ধারিত সময়ে তিনি শপথ না নেওয়ায় ওই আসনটি শূন্য হয়। পরে এই আসন থেকে নির্বাচিত হন জিএম সিরাজ।আজ জিএম সিরাজকে সংসদে শুভেচ্ছা বক্তব্য দেওয়ার জন্য ৩ মিনিট সময় দেন স্পিকার শিরীন শারমিন চৌধুরী। নির্ধারিত সময় শেষে তাঁর মাইক বন্ধ হয়ে যায়। তখন বিএনপির সাংসদেরা হই চই শুরু করেন। পরে স্পিকার তাঁকে আরও ১ মিনিট সময় দেন। এ সময়ের মধ্যেও তাঁর বক্তব্য শেষ না হলেও মাইক বন্ধ হয়ে যায়। তখন আবার বিএনপির সাংসদেরা হই চই শুরু করেন। জিএম সিরাজ মাইক ছাড়াই বক্তব্য দিতে থাকেন। স্পিকার বারবার তাঁকে থামানোর চেষ্টা করেন।স্পিকার এ সময় জিএম সিরাজের উদ্দেশে বলেন, ‘আপনার দৃষ্টি আকর্ষণ করছি। আপনি শুভেচ্ছা বক্তব্য দিতে চেয়েছেন। প্রথমে ৩ মিনিট ও পরে আরও ১ মিনিট সময় দেওয়া হয়েছে। পরে আরও বক্তব্য দেওয়ার সুযোগ পাবেন।’\nবক্তব্যে জি এম সিরাজ বলেন, ৩০ ডিসেম্বরের নির্বাচনে তিনি হারেন নি। বিএনপি হারেনি। হেরেছে ১০ কোটি ভোটার, ১৬ কোটি মানুষ। তিনি বলেন, তিনি গত রোববার সংসদে যোগ দেন। সেদিন ছিল এইচ এম এরশাদের শোকপ্রস্তাবের আলোচনা। তাঁর মনে হয়েছে, এখন সংসদে আর আগের মতো জৌলুশ নেই।\nতাঁর বক্তব্যের পর জাতীয় পার্টির সাংসদ পীর ফজলুর রহমান বলেন, বিএনপির সাংসদ শোকপ্রস্তাবকে বলছেন জৌলুসহীন। যেদিন এক টাকায় বাড়ি দিয়েছিলেন, সেদিন সংসদের জৌলুস ছিল।\n'}, {'headline': '\nটাকার ওপর লেখালেখি ও সিল দেওয়া বন্ধের নির্দেশ\n', 'article': '\nসব টাকার ওপর লেখালেখি, সিল দেওয়া ও স্ট্যাপলিং বন্ধ করতে বলেছে বাংলাদেশ ব্যাংক। দীর্ঘ সময় ধরে টাকার নোটগুলো যেন প্রচলনযোগ্য থাকে, সে জন্য ব্যাংকগুলোকে এ নির্দেশনা দিয়েছে বাংলাদেশ ব্যাংক। এক প্রজ্ঞাপনে এ কথা জানিয়েছে কেন্দ্রীয় ব্যাংক।কেন্দ্রীয় ব্যাংক বলছে, টাকার ওপর বিভিন্ন কালিতে লিখনের সংখ্যা বৃদ্ধি পাচ্ছে। এতে ব্যাংকারদের ভূমিকাই বেশি।\nপ্রজ্ঞাপনে কেন্দ্রীয় ব্যাংক বলেছে, প্রচলিত ব্যাংক নোটের ওপর লেখা, সিল, স্বাক্ষর ও বারবার স্ট্যাপলিং করার কারণে অপেক্ষাকৃত কম সময়ে অপ্রচলনযোগ্য হয়ে পড়ছে। এ ছাড়া সব টাকার প্যাকেটে সিল দেওয়া ব্যাংকগুলোর নিয়মিত চর্চায় পরিণত হয়েছে। এতে অল্প সময়ে নোট ময়লা ও অচল হয়ে পড়ছে। আর স্ট্যাপলিংয়ের কারণে নোটের স্থায়িত্বও কমে যাচ্ছে।\nএর পরিপ্রেক্ষিতে সব ধরনের নোটের ওপর লেখালেখি, স্বাক্ষর, সিল প্রদান ও স্ট্যাপলিং বন্ধ করতে বলেছে বাংলাদেশ ব্যাংক। নোটের প্যাকেট ব্যান্ডিং করতে ২৫ থেকে ৩০ মিলিমিটার পলিমার টেপ ব্যবহার করতে হবে। প্রয়োজনে ব্যাংকগুলো আরও উন্নত প্রযুক্তির ব্যবহার করতে পারে। তবে এক হাজার টাকার নোটে ১ থেকে ১ দশমিক ১৫ সেন্টিমিটারের স্ট্যাপলিং ব্যবহার করা যাবে বলে জানানো হয়েছে।\n'}, {'headline': '\nজিয়াউর রহমান বৈধ রাষ্ট্রপতি: খন্দকার মোশাররফ\n', 'article': '\nপ্রধানমন্ত্রীর বক্তব্যের সমালোচনা করে বিএনপির স্থায়ী কমিটির সদস্য খন্দকার মোশাররফ হোসেন বলেছেন, বিএনপির প্রতিষ্ঠাতা জিয়াউর রহমান বৈধ রাষ্ট্রপতি ছিলেন। নিজেদের দোষ ঢাকতে ক্ষমতাসীনেরা অন্যের ওপর দোষ চাপাচ্ছেন বলে অভিযোগ করেন বিএনপির এই নেতা।\nসোমবার বিকেলে রাজধানীর নয়াপল্টনে জাতীয়তাবাদী মহিলা দলের প্রতিষ্ঠাবার্ষিকীর শোভাযাত্রা অনুষ্ঠানের আগে সমাবেশে খন্দকার মোশাররফ হোসেন এ কথা বলেন।\nরোববার সংসদ অধিবেশনে বিরোধীদলীয় নেতা এইচ এম এরশাদের মৃত্যুতে সংসদে আনা শোকপ্রস্তাবের আলোচনায় অংশ নিয়ে প্রধানমন্ত্রী শেখ হাসিনা বলেন, ‘আদালতের রায় অনুযায়ী সাবেক সেনাশাসক জিয়াউর রহমান এবং এইচ এম এরশাদের শাসনামল অবৈধ। এ দুজনের কাউকে রাষ্ট্রপতি হিসেবে উল্লেখ করা বৈধ নয়।’\nপ্রধানমন্ত্রীর বক্তব্যের সমালোচনা করে খন্দকার মোশাররফ বলেন, ‘১৯৭৮ সালের নির্বাচনের মাধ্যমে জিয়াউর রহমান রাষ্ট্রপতি নির্বাচিত হয়েছিলেন। জিয়াউর রহমান বৈধ রাষ্ট্রপতি ছিলেন। যারা জিয়াউর রহমান বৈধ বলছেন না, তাঁরা আগের রাতে ভোট ডাকাতি করে সরকারে রয়েছে।’\nবর্তমান সরকারকে অবৈধ আখ্যা দিয়ে খন্দকার মোশাররফ বলেন, যেহেতু তারা অবৈধ, সে জন্য এখন অন্যদের ওপর দোষ চাপিয়ে তা ধামাচাপা দিতে চায়।\nআওয়ামী লীগ সরকারের সমালোচনা করে বিএনপির এই নেতা বলেন, ‘অর্থনীতি ধ্বংসপ্রাপ্ত, ব্যাংকগুলো লুট হয়ে গেছে।’ এই অবস্থা থেকে মুক্তি পেতে খালেদা জিয়াকে মুক্ত করে গণতন্ত্র প্রতিষ্ঠার আন্দোলনে সবাইকে এক হওয়ার আহ্বান জানান তিনি।\nজিয়াউর রহমান আওয়ামী লীগকে নতুন জন্ম দিয়েছিলেন দাবি করে বিএনপির জ্যেষ্ঠ যুগ্ম মহাসচিব রুহুল কবির রিজভী বলেন, ‘জিয়াউর রহমান যদি অবৈধ হন, তাহলে আওয়ামী লীগও অবৈধ, প্রধানমন্ত্রীও অবৈধ।’\nমহিলা দলের সভাপতি আফরোজা আব্বাসের সভাপতিত্বে সমাবেশের পর নয়াপল্টনের কেন্দ্রীয় কার্যালয় থেকে শোভাযাত্রা বের করা হয়। কাকরাইল মোড় ঘুরে কার্যালয়ের সামনে ফিরে তা শেষ হয়।\n'}, {'headline': '\nসুগারক্রপ গবেষণা ইনস্টিটিউট বিল সংসদে\n', 'article': '\nমিষ্টিজাতীয় ফসলের গবেষণা অব্যাহত রাখতে ১৯৯৬ সালের ‘বাংলাদেশ ইক্ষু গবেষণা ইনস্টিটিউট আইন’–এর বদলে নতুন আইন করতে একটি বিল সংসদে তোলা হয়েছে।কৃষিমন্ত্রী আব্দুর রাজ্জাক সোমবার ‘বাংলাদেশ সুগারক্রপ গবেষণা ইনস্টিটিউট বিল-২০১৯’ সংসদে তোলেন। পরে বিলটি ৩০ দিনের মধ্যে পরীক্ষা করে সংসদে প্রতিবেদন দেওয়ার জন্য কৃষি মন্ত্রণালয়–সম্পর্কিত সংসদীয় স্থায়ী কমিটিতে পাঠানো হয়।\nবিলে বলা হয়েছে, চিনি, গুড়, সিরাপের পাশাপাশি মধু উৎপাদনের লক্ষ্যে ইনস্টিটিউট প্রযুক্তি উদ্ভাবন করবে। সুগারক্রপের সংজ্ঞা নির্ধারণ করে বলা হয়েছে, সুগারক্রপ অর্থ আখ, সুগারবিট, তাল, খেজুর, গোলপাতা, স্টেভিয়া ও অন্যান্য মিষ্টিজাতীয় ফসল বা বৃক্ষ।\nবিলের উদ্দেশ্য ও কারণ সম্পর্কে বলা হয়েছে, সময়ের পরিক্রমায় ইনস্টিটিউটের কাজের পরিধি বেড়েছে। তাই প্রতিষ্ঠানটির শিরোনাম পরিবর্তনসহ বিদ্যমান আইনটি অধিকতর সংশোধন ও হালনাগাদ করার প্রয়োজনীয়তা দেখা দিয়েছে।\n'}, {'headline': '\n‘বেস্ট এমপ্লয়ার ব্র্যান্ড অ্যাওয়ার্ড’ পেল আনোয়ার গ্রুপ\n', 'article': '\n‘বাংলাদেশ বেস্ট এমপ্লয়ার ব্র্যান্ড অ্যাওয়ার্ড-২০১৯’ পেয়েছে আনোয়ার গ্রুপ অব ইন্ডাস্ট্রিজ। রাজধানীর সোনারগাঁও হোটেলে রোববার এ উপলক্ষে একটি অনুষ্ঠানের আয়োজন করা হয়। ওই অনুষ্ঠানে আনোয়ার গ্রুপ অব ইন্ডাস্ট্রিজকে ওই পুরস্কার দেওয়া হয়।\xa0\nবাংলাদেশ বেস্ট এমপ্লয়ার ব্র্যান্ড অ্যাওয়ার্ড-২০১৯-এর আয়োজন করে ওয়ার্ল্ড এইচআরডি কংগ্রেস। আনোয়ার গ্রুপ অব ইন্ডাস্ট্রিজের পক্ষে গ্রুপ নির্বাহী পরিচালক হোসেন আখতার ও মানবসম্পদ ব্যবস্থাপনা বিভাগের মহাব্যবস্থাপক মালিক মেহেদী কবির ‘বেস্ট এমপ্লয়ার ব্র্যান্ড অ্যাওয়ার্ড-২০১৯’ গ্রহণ করেন। বিজ্ঞপ্তি\n'}, {'headline': '\nযাত্রী পরিবহনের আড়ালে ছিনতাই করতেন তাঁরা\n', 'article': '\nতিনজনই যাত্রী পরিবহনের সঙ্গে জড়িত। কেউ বাসের চালক, আবার কেউ চালকের সহকারী। বাসে নিয়মিত চলাচলকারী যাত্রীদের গতিবিধি অনুসরণ করতেন তাঁরা। ভাড়া নেওয়ার সময় কোন যাত্রীর কাছে কত টাকা আছে, সেটিও খেয়াল করতেন। কোনো যাত্রীর কাছে মোটা অঙ্কের টাকা দেখলে চক্রের অন্যদের খবর দিয়ে দিতেন। পরে নামার সময় সুযোগ বুঝে যাত্রীর ওপর চড়াও হয়ে ছিনিয়ে নিতেন টাকা ও মূল্যবান বস্তু।\nগাজীপুরের টঙ্গীতে গত শনিবার ভোরে ছিনতাইকারীদের ছুরিকাঘাতে বেসরকারি প্রতিষ্ঠানের কর্মকর্তা কামরুল ইসলাম (৩৫) নিহত হওয়ার ঘটনায় করা মামলায় তিন ছিনতাইকারীকে গ্রেপ্তারের পর এসব তথ্য জানিয়েছে র\u200d্যাব-১। র\u200d্যাবের পাঠানো এক সংবাদ বিজ্ঞপ্তিতে আজ সোমবার তিন ছিনতাইকারীকে গ্রেপ্তারের বিষয়টি নিশ্চিত করা হয়।\nগ্রেপ্তার তিন ছিনতাইকারী হলেন আবদুল হক, মো. সুজন ও আউয়াল হাওলাদার। তাঁদের সবার বয়স ১৯ থেকে ২৬ বছরের মধ্যে। তিনজনেরই বাসা টঙ্গীর এরশাদনগর এলাকায়। ছিনতাইয়ের মূল হোতা আবদুল হক আবদুল্লাহপুর- বাড্ডা রুটের একটি বাসের চালক। সুজন ওই রুটেরই একটি বাসের সহকারী। আর আউয়াল অটোরিকশার চালক।\nনিহত কামরুলের বাড়ি নাটোর সদরে। তিনি আরএফএল কোম্পানির সিলেট জেলার জেনারেল ম্যানেজার হিসেবে কর্মরত ছিলেন। শনিবার দুপুরেই টঙ্গী পূর্ব থানায় কামরুলের ভাই বাদী হয়ে মামলা করেন।\nর\u200c্যাব-১ এর পাঠানো এক সংবাদ বিজ্ঞপ্তিতে বলা হয়, নিহত কামরুল সাপ্তাহিক ছুটি কাটিয়ে গত শুক্রবার সন্ধ্যায় নাটোর থেকে ঢাকার উদ্দেশে রওনা হন। শনিবার ভোর চারটার দিকে টঙ্গীর কলেজগেট এলাকায় বাস থেকে নামতেই ছিনতাইকারীদের কবলে পড়েন তিনি। এ সময় ছুরিকাঘাত করে কামরুলের সঙ্গে থাকা মুঠোফোন, ল্যাপটপ ও নগদ ৩৫ হাজার টাকা ছিনিয়ে নেন তাঁরা। ঘটনাস্থলেই মারা যান কামরুল। পরে রোববার রাত আড়াইটার দিকে এরশাদনগর এলাকায় অভিযান চালিয়ে হত্যাকাণ্ডের সঙ্গে জড়িত তিন ছিনতাইকারীকে গ্রেপ্তার করেন র\u200d্যাবের সদস্যরা। এ সময় হত্যাকাণ্ডে ব্যবহৃত একটি সুইচ গিয়ার ও কামরুলের মুঠোফোনটি উদ্ধার করা হয়। প্রাথমিক জিজ্ঞাসাবাদে গ্রেপ্তার আসামিরা হত্যাকাণ্ডের সঙ্গে জড়িত থাকার কথা স্বীকার করেছেন।\nসংবাদ বিজ্ঞপ্তিতে আরও জানানো হয়, ছিনতাই চক্রের সদস্যরা রাত ১টা থেকে ভোর ৫টা পর্যন্ত টঙ্গীর বিভিন্ন এলাকায় ওত পেতে থাকেন। পরে সুযোগ বুঝে যাত্রীদের ওপর চড়াও হয়ে মূল্যবান জিনিসপত্র ছিনিয়ে নেন।\nর\u200c্যাব-১ এর অধিনায়ক সারওয়ার-বিন-কাশেম সাংবাদিকদের বলেন, ওই তিন ছিনতাইকারীকে গ্রেপ্তারের পর তাঁদের বিরুদ্ধে আইনি ব্যবস্থা নেওয়ার বিষয়টি প্রক্রিয়াধীন।\n'}, {'headline': '\nযাঁরা ভালো খেলেন তাঁদের বেশি বেতন দেওয়া হোক\n', 'article': '\nবাংলাদেশ ম্যাচ হারলে একটি কথা বেশ জোরেশোরে উচ্চারিত হয়, খেলোয়াড়দের বেতন কেটে নেওয়া হোক। আরেকটু শাণিত ভাষায় যাঁরা বলতে পারেন, তাঁদের দাবিটা হয় আরেকটু মোলায়েম, যদি ম্যাচ জিতলেই বোনাস দেওয়া যায়, তবে ম্যাচ হারলে ম্যাচ ফিও কেটে নেওয়া উচিত। আজ আফগানিস্তানের বিপক্ষে টেস্ট হেরে অধিনায়ক সাকিব আল হাসান কি তেমন কিছুরই ইঙ্গিত দিলেন?\nটেস্ট ম্যাচের একটি সুবিধা আছে। অধিকাংশ ম্যাচেই বেশ আগেভাগেই ফলাফল আন্দাজ করে নেওয়া যায়। বাংলাদেশ যে ক্রিকেটের কুলীন পরিবারের নব্য সদস্যের কাছে হারতে যাচ্ছে, সেটাও তাই তৃতীয় দিনের মাঝপথেই টের পাওয়া গেছে। বৃষ্টির সুবাদে পঞ্চম দিনের শেষ ঘণ্টায় গড়ালেও এ ম্যাচে বাংলাদেশের পারফরম্যান্স কতটা বাজে ছিল, এ নিয়ে কারও মনে কোনো সন্দেহ নেই। এই বাজে পারফরম্যান্সের তালিকায় সাকিবও আছেন। দুই ইনিংসেই সাকিবের আউট দৃষ্টিকটু ছিল।\nবিশ্বকাপে ব্যাট হাতে দুর্দান্ত ফর্মে থাকা সাকিবের কাছে দলের চাওয়া অনেক বেশি ছিল। আজ শেষ দিনে তো আরও বেশি। আজকের পারফরম্যান্সে তাঁর ঘাটতি ছিল, সেটা সাকিব মেনে নিয়েছেন। কিন্তু এতেই তাঁর দক্ষতা নিয়ে প্রশ্ন ওঠার কিছু আছে বলে মনে করেন না সাকিব, ‘বিষয়টা এমন না যে বিশ্বকাপে ভালো খেলার পর আমি মনে করেছি আকাশে ছিলাম। আবার এই ম্যাচ খারাপ খেলার পর মনে করেছি যে আমি মাটির তলে চলে গেছি, তাও না। আমি যেখানে ছিলাম সেখানেই আছি। এখন এটা কে কীভাবে নেবে বা কে কীভাবে চিন্তা করবে, এটা তাদের ব্যাপার।’\nসাকিব বরং দলের কয়েকজন তারকার ওপর অতিরিক্ত নির্ভরতা নিয়ে প্রশ্ন তুলেছেন। প্রায় প্রতি ম্যাচেই পরিচিত এই তারকাকুলের কয়েকজনকেই পারফর্ম করতে দেখা যায়। তাঁরা ভালো করলে দল জেতে, না হলেই ডোবে। দলে সবার ভালো খেলা নিশ্চিত করার প্রয়োজনেই হোক কিংবা সিনিয়রদের গুরুত্ব বোঝাতেই বেশ কৌতূহলোদ্দীপক এক কথাই শোনালেন সাকিব, ‘আমি সব সময় বলেছি চেষ্টা থাকে কীভাবে ভালো করতে পারি। সব সময় অবদান রাখতে পারব না, এটি খুবই স্বাভাবিক। একটা ম্যাচ খারাপ যেতেই পারে। আর যদি তেমনই হয়, তাহলে দেখা যাচ্ছে যে ম্যাচ ফি আমাদেরই বেশি দেওয়া উচিত। কারণ যদি সব সময় কিছু খেলোয়াড়ই খেলবে, তাহলে ওদের ম্যাচ ফি বেশি হওয়া উচিত। অন্তত আমার তা–ই মনে হয়।’\n'}, {'headline': '\nবিদ্যুৎস্পৃষ্টে বউ-শাশুড়ির মৃত্যু\n', 'article': '\nসুনামগঞ্জের জগন্নাথপুর উপজেলায় বিদ্যুৎস্পৃষ্ট হয়ে বউ ও শাশুড়ি মৃত্যু হয়েছে। সোমবার দুপুরে উপজেলার রানীগঞ্জ ইউনিয়নের মেঘারকান্দি গ্রামে এই ঘটনা ঘটে।\nপরিবার ও স্থানীয় সূত্রে জানা যায়, পল্লী বিদ্যুতের সংযোগের তার ছিঁড়ে ঘরের গ্রিলের ওপর পড়লে গৃহকর্তা গিরিন্দ্র দাসের স্ত্রী সন্ধ্যা রানী দাস বিদ্যুৎস্পৃষ্ট হয়ে চিৎকার দেন। তাঁর চিৎকার শুনে রিংকু দাসের স্ত্রী সেবা রানী দাস শাশুড়িকে রক্ষায় এগিয়ে এলে তিনিও বিদ্যুৎস্পৃষ্ট হন। এ সময় পরিবারের অন্য লোকজন তাঁদের উদ্ধার করে হাসপাতালে নিয়ে যান। সন্ধ্যায় কর্তব্যরত চিকিৎসক বউ ও শাশুড়ি দুজনকেই মৃত ঘোষণা করেন।\nমেঘারকান্দি গ্রামের বাসিন্দা বকুল দাস বলেন, ‘আমার কাকি ও তাঁর অন্তঃসত্ত্বা ছেলের বউ বিদ্যুৎস্পৃষ্ট হলে তাঁদের সিলেট এম এ জি ওসমানী মেডিকেল কলেজ হাসপাতালে নেওয়া হয়। পরে সেখানে তাঁদের মৃত্যু হয়।’\nজগন্নাথপুর থানার ভারপ্রাপ্ত কর্মকর্তা (ওসি) ইখতিয়ার উদ্দিন চৌধুরী বলেন, বিদ্যুৎস্পৃষ্টে দুই নারীর মৃত্যুর খবর পাওয়া গেছে। ময়নাতদন্তের পর লাশ পরিবারের কাছে হস্তান্তর করা হবে।\n'}, {'headline': '\nধারাবাহিক উপন্যাস\nশূন্য বিন্দুতে নারী—দুই\n', 'article': '\nআমাকে বলতে দিন। কথার মাঝখানে থামাবেন না। আপনার কথা শোনার মতো সময় হাতে নেই। আজ সন্ধ্যা ছয়টায় ওরা আমাকে নিতে আসবে। আগামীকাল সকালে এখানে আর থাকব না। থাকব না, জনমানবের চেনা-পরিচিত কোনো জায়গাতেও। এবং দুনিয়ার সবার অজানা গন্তব্যে এই যাত্রা নিয়ে আমি গর্বিত।\nসারা জীবন এমন একটা কিছুর প্রতীক্ষায় ছিলাম, যা নিয়ে আমি গর্ব করতে পারি। এমন কিছু, যা আমাকে শ্রেষ্ঠত্বের চূড়ায় আসীন করবে। রাজা-রাজপুত্র-শাসকদের চেয়েও। প্রতিবার খবরের কাগজ খুলে এদের গোত্রীয় কোনো পুরুষের ছবি দেখলে, তাতে থুতু ছিটাতাম। জানতাম নিতান্ত একটা খবরের কাগজেই থুতু ছিটাচ্ছি, যা পরে আবার আমার রান্নাঘরের তাকেই বিছাতে হবে। তবুও থুতু ছিটাতাম ও শুকানোর জন্য ফেলে রাখতাম।\nআমাকে ছবিতে থুতু ছিটাতে দেখে লোকে হয়তো ভেবেছে, ছবির পুরুষগুলো আমার পরিচিত। কিন্তু ব্যাপারটা তা নয়। আমি সামান্য এক নারী। একা কোনো মেয়ের পক্ষে এত সব পুরুষকে চেনা কোনোভাবেই সম্ভব নয়। যাদের ছবি হরহামেশা কাগজে ছাপা হয়। দিন শেষে, আমি ছিলাম শুধুই এক সফল বেশ্যা। আর দুনিয়ার সফলতম বেশ্যার পক্ষেও কখনো তাবৎ পুরুষকে চেনা সম্ভব নয়।\nতবে যে কয়জনকে চিনেছি, তাদের প্রত্যেকে আমার একটি বাসনাই জাগাতে পেরেছে—হাত তুলে কষে তাদের গালে চড় বসিয়ে দেওয়ার বাসনা। কিন্তু মেয়ে হয়ে জন্মেছি বলে কখনো তা করার সাহস পাইনি। আর বেশ্যা বলে, মেকআপের প্রলেপ দিয়ে ভয়টুকু আড়াল করেছি।\nনামীদামি বেশ্যা হওয়ায়, আমার মেকআপ বরাবরই ছিল সম্ভ্রান্ত ঘরের মেয়েদের মেকআপের মতো উঁচু দামের, উঁচু মানের। শুধু অভিজাত নারীরা যায় এমন সব জায়গায় চুল বাঁধাতে যেতাম। সব সময় ‘হালকা ও ব্যক্তিত্বপূর্ণ’ রঙের লিপস্টিক লাগাতাম, যাতে ঠোঁটের আবেদনে ভারসাম্য থাকে।\nসমাজের উঁচু কাতারের পুরুষের স্ত্রীরা, আমন্ত্রণ ও প্রত্যাখ্যানের ভারসাম্য রেখে যেভাবে চোখ আঁকে, আমিও ঠিক সেভাবে আঁকতাম। তবে শুধু আমার মেকআপ, চুল বাঁধা ও দামি জুতোগুলো ছিল উচ্চবিত্তের, মাধ্যমিক স্কুল সার্টিফিকেট ও জীবনের অপূর্ণ বাসনা নিয়ে আমি ছিলাম ‘মধ্যবিত্ত’ ও জন্মসূত্রে ‘নিম্নবিত্ত’।\n---\nআমার দরিদ্র-খেতমজুর বাবা লিখতে পড়তে জানতেন না। খুব সামান্য বিষয়ই ছিল তার জানা। জানতেন শুধু, কেমন করে ফসল ফলাতে হয়। শত্রুরা তার মহিষকে বিষ খাইয়ে দিলে কেমন করে সেটি মারা যাওয়ার আগে বেচে দিতে হয়। আগেভাগে বিয়ে দিয়ে কন্যার কুমারীত্বের বিনিময়ে কীভাবে যৌতুকে মাফ পাওয়া যায়। খেতে ফসল পাকলে চুরির প্রতিযোগিতায় প্রতিবেশীকে কীভাবে হারানো যায়। গোত্রপ্রধানের হাতের ওপর ঝুঁকে কীভাবে চুমু খাওয়ার ভান করতে হয়। প্রতি রাতে কীভাবে বউ পিটিয়ে তুলাধুনা করতে হয়…।\nপ্রতি শুক্রবার সকালে তিনি একটি পরিষ্কার গালাবিয়া (ছেলে-মেয়েদের লম্বা, ঢিলেঢালা, কলার ও বোতামবিহীন আলখাল্লা মতো মিসরীয় পোশাক) গায়ে চড়িয়ে, জুমা পড়তে মসজিদের দিকে রওনা দিতেন। নামাজ শেষে দেখতাম, তিনি ও তারই মতো আরও লোকজন একসঙ্গে হেঁটে আসতে আসতে শুক্রবারের খুতবা নিয়ে আলাপ করছেন। বলছেন, ইমাম সাহেব কীভাবে তার সম্মোহনী কথার জাদুতে নিজেই নিজেকে ছাড়িয়ে গেছেন। এ কথা কি সত্য না যে, চুরি করা পাপ, খুন করা পাপ, নারীর সম্ভ্রমহানি পাপ, অবিচার করা পাপ ও কাউকে পেটানো পাপ…?\nএ ছাড়াও কে অস্বীকার করতে পারে যে ইমানদার হওয়া ফরজ, দেশপ্রেমও। কে অস্বীকার করবে যে শাসক ও আল্লাহর প্রতি ভালোবাসা এক ও অবিচ্ছেদ্য। আল্লাহ আমাদের শাসককে দীর্ঘজীবী করুন এবং তিনি আমাদের দেশ, গোটা আরব জাতি ও সমগ্র দুনিয়ার জন্য শক্তি ও অনুপ্রেরণার উৎস হয়ে থাকুন।\nআঁকাবাঁকা সরু গলির মধ্য দিয়ে তাদের হেঁটে যেতে দেখতাম। দেখতাম, মহাত্মা ইমামের বলা প্রতিটি কথায় একমত হয়ে ভক্তিতে মাথা দোলাচ্ছেন। দেখতাম, মাথা দুলিয়ে দুলিয়ে যেতে, আপ্লুত হয়ে হাত কচলাতে, প্রতিবার আল্লাহর নাম নেওয়ার সময় ভ্রুতে আঙুল ছোঁয়াতে, আল্লাহর রহমত প্রার্থনা করতে, একনাগাড়ে ফ্যাসফ্যাসে ও চাপা স্বরে বিড়বিড় করে দোয়াদরুদ পড়তে।\nআমার মাথায় থাকত পানিভর্তি ভারী মাটির কলস। এর ওজনে আমার ঘাড় কখনো কখনো পেছনে, ডানে বা বামে ঝাঁকি খেত। রীতিমতো কসরত করে এর ভারসাম্য রাখতে হতো, যাতে পড়ে না যায়। এমনভাবে কদম ফেলতে হতো, যাতে শিরদাঁড়া সব সময় সোজা থাকে। ঠিক যেমনটি মা শিখিয়েছিলেন। আমি তখনো অনেক ছোট ও স্তন তখনো পুষ্ট হয়নি। পুরুষ সম্পর্কেও কোনো ধারণা ছিল না। কিন্তু তাদের চাপা, ফ্যাসফ্যাসে কণ্ঠের দোয়াদরুদ কানে আসত। দেখতাম, মাথা দোলাচ্ছে, হাত কচলাচ্ছে, আর সেই সঙ্গে চলছে খুকখুক কাশি, গলা খাঁকারি, ক্ষণে ক্ষণে বগল ও ঊরুসন্ধি চুলকানো। দেখতাম, আশপাশে ঘটে চলা সবকিছু তারা মাপছে সতর্ক, দ্বিধান্বিত ও চোরা চাহনিতে। সেই চাহনি ছোঁ মারতে উদ্যত, আগ্রাসী, আবার একই সঙ্গে অদ্ভুত রকম ভিতু।\nমাঝে মাঝে তাদের মধ্য থেকে বাবাকে আলাদা করতে পারতাম না। অন্যদের সঙ্গে তার এত মিল যে, আলাদা করা বেশ কঠিনই ছিল। তাই একদিন মাকে তার ব্যাপারে জিজ্ঞেস করি। জানতে চাই, জন্ম দিতে বাবা কেন লাগে। শুনে, প্রথমে তিনি আমাকে ইচ্ছামতো পেটান। তারপর এক নারীকে নিয়ে আসেন। ওই নারীর সঙ্গে ছোট ছুরি বা ব্লেড জাতীয় কিছু একটা ছিল। আর তাই দিয়ে সেই নারী আমার ঊরুসন্ধি থেকে ছোট্ট একটি মাংসপিণ্ড কেটে নেয়।\nআমি রাতভর কাঁদি। পরদিন সকালে মা আর আমাকে চাষের জমিতে পাঠালেন না। তিনি সাধারণত আমার মাথায় এক ঝুড়ি গোবর চাপিয়ে জমিতে পাঠাতেন। বাড়িতে থাকার চেয়ে ফসলের মাঠে যেতেই বেশি ভালো লাগত আমার। সেখানে ছাগলের পিছে ছুটে বেড়াতাম। চাকাকৃতির সেচের যন্ত্র বেয়ে ওঠানামা করতাম। আর ছেলেপুলেদের সঙ্গে খালে সাঁতরাতাম। মোহাম্মাদাইন নামে এক ছোকরা ছিল। সে পানির নিচে আমাকে চিমটি কাটত। আর আমার পিছু পিছু ভুট্টার আঁটি দিয়ে বানানো ছোট্ট ছাউনি পর্যন্ত যেত।\nসেখানে আমাকে সে খড়ের গাদার ওপর শুইয়ে দিয়ে আমার গালাবিয়া গুটিয়ে নিত। এভাবে আমরা ‘জামাই-বউ’ খেলতাম। তখন আমার শরীরেরই কোনো এক জায়গা থেকে, ঠিক কোথা থেকে তা বুঝতাম না, তীব্র এক আনন্দের শিহরণ বয়ে যেত। আমি চোখ বন্ধ করে, হাত বুলিয়ে ওই জায়গাটি খুঁজে বেড়াতাম, যেখানে স্পর্শ করা মাত্র একই শিহরণ ফিরে আসে। আমরা আবার খেলায় ফিরে যেতাম, একদম সূর্যাস্ত পর্যন্ত। পাশের জমি থেকে তার বাবা নাম ধরে তাকে ডাকলে সে ছুট লাগাত। আমি তাকে ছাড়তে চাইতাম না। পরদিন আবার আসার কথা দিয়ে সে ছুটে পালাত।\nমা কিন্তু আমাকে আর ফসলের মাঠে পাঠাতেন না। সূর্য ওঠার আগেই, কাঁধে গুঁতো দিয়ে জাগিয়ে দিতেন। আমি উঠে, মাটির কলস তুলে নিয়ে পানি আনতে যেতাম। ফিরে এসে, পশুপাখির খোঁয়াড় পরিষ্কার করে, গোবর দিয়ে সারি সারি ঘুঁটে বানিয়ে রোদে শুকাতে দিতাম। রুটি তৈরির দিনে, আটা চটকে ময়ান করে রুটি বানাতাম।\nআটা চটকানোর জন্য গামলাটি দুই হাঁটুর মাঝখানে রেখে মেঝেতে নিচু হয়ে বসতাম। একেকটি আটার দলা পরপর এমনভাবে শূন্যে ছুড়ে দিতাম, যাতে ওগুলো ফিরে এসে গামলায় পড়ে। উনুনের আঁচ আমার মুখে এসে লাগত, মাঝে মাঝে চুলের আগা ঝলসে দিত। আমার গালাবিয়া প্রায়ই ঊরুর ওপর উঠে যেত। সেদিকে আমার কখনো খেয়াল থাকত না, যে মুহূর্ত পর্যন্ত না চোখের কোনায় দেখতে পেতাম, বই পড়তে থাকা চাচার হাত, বই ছেড়ে ধীরে ধীরে আমার ঊরু ছুঁতে এগিয়ে আসছে। পরমুহূর্তে টের পেতাম, সতর্ক, চোরা, কম্পিত আঙুলগুলো আমার ঊরু বেয়ে চুপিসারে উঠে আসছে।\nবাড়ির সদর দরজায় পায়ের আওয়াজ পাওয়ামাত্র হাতটি দ্রুত উধাও হয়ে যেত। কিন্তু মাঝে মাঝে উনুনে দেওয়ার জন্য আমার হাতে শুকনো ডালপালা ভাঙার শব্দটুকু ছাড়া যখনই আশপাশ নিশ্চুপ হয়ে পড়ত ও বইয়ের আড়াল থেকে তার ভারী নিশ্বাসের শব্দ ভেসে আসত। বোঝা যেত না, উনি কি ঘুমের মধ্যে হালকাভাবে নাক ডাকছেন নাকি জেগেই হাঁপাচ্ছেন। হাতখানি কিন্তু নাছোড়বান্দার মতো আমার ঊরু আঁকড়ে ধরে একটানা ডলে যেত।\nআগে মোহাম্মাদাইন যা করত, তিনিও আমার সঙ্গে তা-ই করতেন। সত্যি বলতে, তিনি আগাতেন আরও অনেক দূর। কিন্তু আমি আমার শরীরের অদেখা অথচ অতি পরিচিত অঙ্গটি থেকে উঠে আসা ভালো লাগার শিহরণ আর পেতাম না। চোখ বুজে আগের সেই শিহরণ ফিরে পেতে চাইতাম। কিন্তু কাজ হতো না। শিহরণের উৎসবিন্দুটি আমি যেন আর খুঁজে পাচ্ছি না কিংবা আমার অস্তিত্বের একটি অংশ হারিয়ে ফেলেছি চিরতরে।\n---\nচাচার বয়স মোটেও কম ছিল না। ছিল আমার কয়েক গুণ। যখন অক্ষরও চিনতে শিখিনি, তখনই তিনি আল-আজহার বিশ্ববিদ্যালয়ে পড়াশোনার জন্য, একা একা কায়রো আসা-যাওয়া করতেন। চাচা আমার আঙুলের ফাঁকে চক গুঁজে দিয়ে স্লেটে লেখাতেন—আলিফ, বা, জিম, দাল… কখনো কখনো তার সঙ্গে বলতে হতো, ‘আলিফের ওপর নুকতা নাই বা এর নিচে এক নুকতা, জিমের মধ্যে এক নুকতা, দালের কোনো নুকতা নাই।’ সুর করে মাথা দুলিয়ে, কোরআন তিলাওয়াতের মতো করে তিনি ইবনে মালিকের সহস্র পঙ্\u200cক্তির কবিতা পড়ে শোনাতেন। আমিও তার সঙ্গে সঙ্গে বারবার করে প্রতিটি বর্ণ বলতাম, আর তারই মতো মাথা দোলাতাম।\nছুটি ফুরালে, গাধার পিঠে চড়ে চাচা ডেলটা রেলওয়ে স্টেশনের দিকে রওনা দিতেন। আর আমি ডিম, কেক, বইপত্র ও কাপড়চোপড়-ভর্তি বিশাল এক বাক্স নিয়ে তার পিছে পিছে যেতাম। একদম স্টেশনে পৌঁছা পর্যন্ত পুরো পথ তিনি সিটাডেলের কাছে মোহাম্মদ আলী সড়কের শেষ প্রান্তে অবস্থিত তার কামরা, আল-আজহার, আতাবা স্কয়ার, ট্রাম ও কায়রোবাসীর গল্প শোনাতেন। কখনো কখনো মিষ্টি সুরে গান ধরতেন এবং গানের তাল ও গাধার চলনের ছন্দে ছন্দে তার শরীর দুলতে থাকত।\n‘উতল সাগর ঢেউয়ে তোমায় যাইনি আমি ছেড়েতবুও ঊষর জমির পরে ফেলেই গেলে মোরে। উজল সোনার লোভে তোমায় দিইনি বেচে আমিতুচ্ছ খড়ের জন্য দিলে আমায় বেচে তুমিও মোর দিঘল রাতও আমার চোখের তারা, ওহো রে…’\nচাচা হন্তদন্ত হয়ে ট্রেনে উঠে বিদায় জানালে, তার সঙ্গে কায়রো যাওয়ার জন্য কান্না জুড়ে দিতাম।\nকিন্তু তিনি বলতেন, ‘ফেরদৌস, কায়রোতে গিয়ে করবেটা কী?’\nজবাব দিতাম, ‘কেন, আপনার মতো আল-আজহারে পড়াশোনা করব।’\nতখন তিনি হেসে উঠে বলতেন, আল-আজহারে শুধু ছেলেরা পড়ে। আমি কাঁদতাম ও ট্রেন চলতে শুরু করা পর্যন্ত তার হাত আঁকড়ে ধরে থাকতাম। কিন্তু তিনি আমার হাত এক ঝটকায় এমনভাবে ছাড়িয়ে নিতেন যে, আমি মাটিতে মুখ থুবড়ে পড়তাম।\nমনে একগাদা প্রশ্ন নিয়ে, নিজেকে নিয়ে ভাবতে ভাবতে, নত মাথায় পায়ের পাতার দিকে ধ্যানমগ্ন হয়ে তাকিয়ে থেকে, গ্রামের রাস্তা ধরে হাঁটতে হাঁটতে ফিরে যেতাম। আমি কে? আমার বাবা কে? খোঁয়াড় পরিষ্কার করে, গোবর মাথায় নিয়ে, রুটির ময়ান বানিয়ে, রুটি সেঁকেই কি জীবন কাটবে আমার?\nপিতৃগৃহে ফিরে, মাটির দেয়ালের দিকে এমন আগন্তুকের মতো তাকিয়ে থাকি, যেন আমি জীবনেও এই দেয়াল দেখিনি। চারপাশে এমন বিস্ময় নিয়ে তাকাই, যেন আমি এখানে জন্মাইনি। অকস্মাৎ আকাশ থেকে পড়ে বা মর্ত্যের গভীর থেকে উঠে এসে নিজেকে এমন এক জায়গায় আবিষ্কার করেছি, যা আমার নয়; এমন এক বাড়িতে, যা আমার নয়। এমন মা-বাবার ঘরে জন্মেছি, যাঁরা আমার মা-বাবা নন। তাহলে কি চাচার বলা কায়রোর গল্প, কায়রোবাসীর গল্প আমায় বদলে দিল? আমি কি সত্যি সত্যি আমার মায়েরই মেয়ে, নাকি অন্য কারও? নাকি এই মায়ের গর্ভে জন্মে এখন অন্য এক মানুষ হয়ে গেছি? নাকি রূপান্তর ঘটেছে মার কিন্তু তা এত সূক্ষ্ম যে এত দিন ধরতে পারিনি?\nমাকে প্রথম কেমন দেখেছি, তা মনে করতে চেষ্টা করি। চোখ দুটো শুধু মনে পড়ে। তার দুটো চোখ। কিন্তু চোখের রং ও ধরন মনে করতে পারি না। আমি সেই চোখের দিকে খেয়াল রাখতাম। আর সেগুলো খেয়াল রাখত আমার দিকে। এমনকি চোখের আড়াল হলেও নজরের আড়াল হতাম না। সবখানে অনুসরণ করত, হাঁটা শিখতে গিয়ে হোঁচট খেলে আমাকে যাতে টেনে তোলা যায়।\nআমি প্রতি কদমেই হোঁচট খেতাম। মনে হতো, একটি শক্তি যেন আমাকে পেছন থেকে ধাক্কা দিয়ে সামনে ফেলছে বা সামনে থেকে চেপে বসে পেছনে ঠেলছে। বাতাসের এক প্রবল চাপ যেন আমাকে গুঁড়িয়ে দিতে চাইছে। পৃথিবীর মাধ্যাকর্ষণ যেন আমাকে পাতালে টেনে নিয়ে যেতে চাইছে। আর এত কিছুর মধ্যে পড়ে আমি হাত-পায়ের পেশি টান টান করে, প্রাণপণে কসরত করছি উঠে দাঁড়াবার। কিন্তু এই চতুর্মুখী শক্তির ঘূর্ণাবর্ত আমাকে বারবার ফেলে দিচ্ছে। আমি যেন-কূলকিনারাহীন। তলদেশহীন অসীম সাগরে ছুড়ে ফেলা কোনো বস্তু, যা ডুবতে গেলে জলের আর ভাসতে গেলে বাতাসের চাবুকে ক্ষতবিক্ষত।\nঅনন্তকাল ধরে যেন সমুদ্র ও আকাশের মধ্যে ডোবা আর ভাসা, ভাসা আর ডোবা। খড়কুটোহীন। কোনো কিছু আঁকড়ে ধরার নেই। শুধু দুটো চোখ ছাড়া। দুটো চোখ আমি প্রাণপণে আঁকড়ে থাকি। দুটো চোখ একাই আমাকে ধরে রাখতে পারে। চোখ দুটো আয়ত না সরু, পাপড়ি আছে কী নেই, তা আজ পর্যন্ত মনে পড়ে না। শুধু মনে পড়ে, ঘন কালো দুটো বৃত্ত ঘিরে ধবধবে সাদা দুটো চক্র। আমি তাকানোমাত্র সাদা অংশটুকু আরও ধবধবে, আর কালোটুকু আরও মিশমিশে হয়ে যেত। ওই মুহূর্তে মনে হতো, কোনো জাদুকরি উৎস থেকে যেন সূর্যকিরণ এসে পড়ছে তার চোখে, অথচ পৃথিবীটা নিকষ কালো আর আকাশও রাতের মতো অন্ধকার, সূর্য-চন্দ্রবিহীন, তবুও।\nআমার বুঝতে একটুও সমস্যা হয়নি যে তিনিই আমার মা। কেমন করে তা আমি নিজেও জানি না। তার গা ঘেঁষে থাকতাম, তার শরীরের উষ্ণতা নিতাম। আমাদের কুটির এমনিতেই বেশ ঠান্ডা। তার পরও শীতকালে বাবা আমার খড়ের পাটি ও বালিশ উত্তরমুখী ছোট্ট কামরায় পাচার করতেন। আর নিজে দখল করতেন উনুনের পাশে আমার উষ্ণ কোণটা। আর মা, পাশে থেকে আমাকে উষ্ণ রাখার বদলে, আমাকে একা ফেলে রেখে বাবার কাছে যেতেন তাঁকে উষ্ণ রাখতে। গরমকালে দেখতাম তিনি হাতে টিনের মগ নিয়ে বাবার পায়ের কাছে বসে ঠান্ডা পানি দিয়ে বাবার পা ধুইয়ে দিচ্ছেন।\nআমি একটু বড় হতেই, বাবা পানিভরা টিনের মগ আমার হাতে ধরিয়ে দিয়ে শিখিয়েছেন, কেমন করে পা ধুইয়ে দিতে হয়। তখন থেকে আমি মায়ের জায়গা নিয়ে নিই ও তিনি যা যা করতেন, সেসব করতে থাকি। মা তখন আর সেই মা নেই। এই মহিলা আমার হাতে বাড়ি মেরে টিনের মগ ছিনিয়ে নিতেন। বাবা বলতেন, তিনিই নাকি আমার মা। সত্যি বলতে, সেই একই লম্বা কুর্তা, একই চেহারা, একই রকম চালচলন কিন্তু তার চোখের দিকে তাকালে বুঝতে পারতাম, তিনি আমার সেই মা না। এই চোখ সেই চোখ না, যা আমার বিপদের সহায়। ঘন কালো দুটো বৃত্ত ঘিরে থাকা ধবধবে সাদা চক্র দুটো আর নেই। এই চোখে তাকালে কালো আরও মিশমিশে, আর সাদা আরও ধবধবে হয় না। সেই সঙ্গে অপার্থিব চন্দ্র-সূর্যের আলো আর এতে প্রতিফলিত হয় না।\nমনে হতো, কোনো রকম আলোই এই নারীর চোখ কখনো স্পর্শ করে না। এমনকি দিনটি যখন আলোক উদ্ভাসিত ও সূর্যটাও দীপ্তিমান, তখনো না। একদিন আমি তার মাথা আমার দুই হাতে চেপে ধরে সূর্যের দিকে ফেরাই, যাতে সূর্যকিরণ সরাসরি তার মুখে পড়ে। কিন্তু চোখ দুটো তবু নিষ্প্রভ, দুটো নিভে যাওয়া বাতি যেন। আমি সারা রাত জেগে, মুখে কাপড় চেপে কাঁদি, যাতে ফোঁপানির শব্দে পাশে মেঝেতে শুয়ে থাকা ছোট ভাই-বোনদের ঘুম না ভাঙে। সবার মতো আমারও অনেক ভাই-বোন ছিল। ওরা মুরগি ছানার মতো, বসন্তে কয়েক গুণ বাড়ত, শীতে পালক খসে গিয়ে ঠান্ডায় কাঁপত, গ্রীষ্মে ডায়রিয়ার কবলে দ্রুত দুর্বল হয়ে পড়ত, আর একের পর এক কোনা-কানায় গিয়ে মরতে থাকত।\n---\nমেয়েসন্তান মারা গেলে বাবা রাতের খাবার খেতেন, মা তার পা ধুইয়ে দিতেন, তারপর তিনি ঘুমিয়ে পড়তেন অন্য যেকোনো দিনের মতো। আর ছেলে সন্তান মরলে, মাকে মারধর করে, রাতের খাবার খেয়ে শুয়ে পড়তেন।\nযা-ই ঘটুক না কেন, বাবার রাতের খাবার কখনো বাদ পড়ত না। বাড়িতে মাঝে মাঝে খাবার না থাকলে বাদবাকি সবাইকে উপোস থেকে বিছানায় যেতে হতো। কিন্তু তার খাবার বাদ যেত না। তার খাবারটুকু মা আমাদের কাছ থেকে লুকিয়ে উনুনের ফাঁকের গর্তে রেখে দিতেন। তিনি একা সেটি সাবাড় করতেন, আর আমরা সবাই চেয়ে চেয়ে দেখতাম। একদিন সন্ধ্যায় সাহস করে তার পাতের দিকে হাত বাড়ালে, আঙুলের পিঠে জোটে সজোরে এক চাটি।\nআমি এত বেশি ক্ষুধার্ত ছিলাম যে, কান্নার শক্তিও ছিল না। সামনে বসে খাওয়া দেখছিলাম আর খেয়াল করছিলাম, তার আঙুল কীভাবে প্লেটে ডুবে খাবার তুলে নেয়, তারপর সেই খাবার আঙুলে চড়ে শূন্যে ভেসে কীভাবে মুখে ঢুকে অদৃশ্য হয়ে যায়। তার মুখ উটের মতো। যেমন চওড়া চোয়াল, তেমনই বড় হাঁ। ওপরের চোয়াল সশব্দে নিচের চোয়ালে আছড়ে পড়ছিল ও খাবারের প্রতিটি কণা চিবিয়ে চূর্ণবিচূর্ণ করার সময় দাঁতে দাঁত ঘষার শব্দ পাচ্ছিলাম। জিবটাও যেন মুখের ভেতরে ক্রমাগত ঘুরে ঘুরে, চিবিয়ে, চর্বিত খাবারের অংশ গলায় ঠেলে দিচ্ছে, আর ক্ষণে ক্ষণে লকলকিয়ে বেরিয়ে এসে ঠোঁটে এমনকি চিবুকে লেগে থাকা খাবারের প্রতিটি কণাও ছোঁ মেরে তুলে নিচ্ছে।\nখাবার শেষ হলে মা তাঁকে এক গ্লাস পানি এনে দিতেন। তিনি তা পান করে, পেটে জমে থাকা সব বায়ু এক বিশাল লম্বা ঢেকুর তুলে সশব্দে উগরে দিতেন। এরপর হুঁকা নিয়ে বসতেন। কামরাটি ঘন ধোঁয়ায় অন্ধকার হয়ে যেত। আর খুকখুক কাশি ও সর্দি ঝাড়ার ফাঁকে ফাঁকে চলত নাক-মুখ দিয়ে সজোরে ধোঁয়া টানা। হুঁকা টানা শেষে তিনি শুয়ে পড়তেন। মুহূর্তের মধ্যে তার নাক ডাকার বিকট শব্দে কুটিরটি কাঁপতে শুরু করত।\nআমার মনে হতো, তিনি আমার বাবা না। কেউ যদিও এমনটি বলেনি, আর আমিও এমন কিছু জানতে পারিনি, তারপরও মনের গভীরে বারবার তা-ই মনে হতো। কথাটা কাউকে বলিনি, নিজের কাছেই রেখেছি। প্রতিবার গ্রীষ্মের ছুটিতে চাচা বাড়ি এলে, যাওয়ার সময় তার গালাবিয়ার কোনা ধরে ঝুলে পড়তাম। আর আমাকে সঙ্গে করে নিয়ে যাওয়ার আবদার জুড়তাম। বাবার চেয়ে চাচা ছিলেন বেশি আপন। তিনি অত বয়স্ক নন। আমাকে পাশে বসে তার বইপত্র দেখতে দিতেন। তার কাছেই বর্ণমালা শেখা। বাবা মারা যাওয়ার পর তিনি আমাকে প্রাইমারি স্কুলে ভর্তি করে দেন। পরে মাও মারা গেলে আমাকে কায়রো নিয়ে যান।\n___\nমাঝে মাঝে ভাবতাম, মানুষ দুবার জন্মাতে পারে কি! চাচার বাসায় ঢুকে একটি সুইচে হাত পড়তেই কামরাটি আলোর বন্যায় ভেসে যায়। তীব্র আলোয় আমি চোখ বন্ধ করে ফেলি ও আর্তনাদ করে উঠি। চোখের পাতা খুলতেই মনে হয়, এই চোখ দিয়ে যেন দুনিয়াদারি প্রথম দেখছি। যেন আমার মাত্রই জন্ম হলো। কিংবা বলা যেতে পারে দ্বিতীয় জন্ম। কারণ আমি তো কয়েক বছর আগেই জন্মেছি। আয়নায় এক পলক নিজের প্রতিচ্ছবির দিকে তাকাই। এই অভিজ্ঞতাও আমার জন্য নতুন। এটি যে একটি আয়না, তা প্রথমে বুঝতে পারি না। কেবল হাঁটু পর্যন্ত ফ্রক, আর পা-ঢাকা জুতো পরা একটি ছোট মেয়েকে এর মধ্যে দেখে আঁতকে উঠি। কামরার চারদিকে তাকাই। সেখানে আমি একা। মাথায় আসছিল না, মেয়েটি কোত্থেকে উদয় হলো। তখনো বুঝিনি, মেয়েটি যে আমি। কারণ আমি ঘরে-বাইরে সব সময় মাটিতে লুটানো গালাবিয়া পরতাম, আর পাও থাকত খালি। তবুও সঙ্গে সঙ্গেই নিজের চেহারা চিনতে পারছিলাম। অবশ্য আয়নায় তো কখনো নিজেকে দেখিনি, তাহলে কেমন করে এতটা নিশ্চিত হলাম যে এটি আমারই মুখ? তবে কামরাটি খালি, আর আলমারির আয়না একদম আমার মুখোমুখি। কাজেই, আয়নার সামনে সোজা হয়ে দাঁড়িয়ে থাকা এই মেয়েটি আমি ছাড়া আর কে-ই বা হবে। এই জামা ও জুতা জোড়া স্কুলে পরার জন্য চাচা কিনে দিয়েছিলেন।\nআয়নার সামনে দাঁড়িয়ে নিজের চেহারার দিকে একদৃষ্টে তাকিয়ে থাকি। আমি কে? আমি ফেরদৌস। অন্তত এ নামেই আমাকে সবাই চেনে। আমার এই বিশাল, গোল নাকটি বাবার, আর পাতলা ঠোঁট মার থেকে পাওয়া।\nঅশুভ একটা কিছুর ইঙ্গিত পাই যেন। না ভালো লাগে নিজের নাক, না ঠোঁট। ভেবেছিলাম বাবা মরে গেছেন কিন্তু এই বিশাল, কুৎসিত, গোল নাকের মধ্যে তিনি দেখি দিব্যি বেঁচে। মাও তা-ই। মরে গিয়েও এই পাতলা ঠোঁটের মধ্যে জীবন্ত। আর এখানে আমি সেই একই ফেরদৌস, তবে এখন দামি ফ্রক গায়ে, জুতো পায়ে।\nআয়নার প্রতি তীব্র ঘৃণা অনুভব করি। ওই মুহূর্ত থেকে আর কখনো আয়নার দিকে তাকাইনি। এমনকি এর সামনে দাঁড়ালেও, চেহারার দিকে না তাকিয়ে শুধু চুল আঁচড়াতাম, মুখ মুছতাম বা জামার কলার ঠিক করতাম। তারপর বইয়ের ঝোলা তুলে নিয়ে স্কুলে ছুট লাগাতাম। (চলবে)\nধারাবাহিক এ উপন্যাসের আগের পর্ব পড়তে\xa0\xa0ক্লিক করুন...\n'}, {'headline': '\n৪ কোটি টাকার সোনা চোরাচালানের কথা স্বীকার উড়োজাহাজের নারী ক্রুর\n', 'article': '\nসোনা চোরাচালানে জড়িত থাকার কথা স্বীকার করে আদালতে ১৬৪ ধারায় স্বীকারোক্তিমূলক জবানবন্দি দিয়েছেন উড়োজাহাজের এক নারী ক্রু। তাঁর নাম রোকেয়া শেখ মৌসুমী (২৫)।পুলিশ ও আদালতসংশ্লিষ্ট সূত্র বলছে, জবানবন্দি রেকর্ড শেষে উড়োজাহাজ ক্রু রোকেয়াকে সোমবার কারাগারে পাঠিয়েছেন ঢাকার মুখ্য মহানগর হাকিম আদালত।\nমামলার তদন্ত কর্মকর্তা বিমানবন্দর থানার উপপরিদর্শক (এসআই) সফিকুল ইসলাম প্রথম আলোকে বলেন, সাড়ে নয় কেজি সোনাসহ গ্রেপ্তার উড়োজাহাজের ক্রু রোকেয়া সোনা চোরাচালানে জড়িত থাকার কথা স্বীকার করে আদালতে জবানবন্দি দিয়েছেন।\nপুলিশ বলছে, নারী ক্রু রোকেয়াকে ৫ সেপ্টেম্বর গ্রেপ্তার করা হয়। পরদিন তাঁকে আদালতে হাজির করে ১০ দিন রিমান্ডে নেওয়ার আবেদন করে বিমানবন্দর থানা-পুলিশ। আদালত সে দিন রোকেয়াকে দুই দিন রিমান্ডে নিয়ে জিজ্ঞাসাবাদ করার অনুমতি দেন।\nবিমানবন্দর থানার ভারপ্রাপ্ত কর্মকর্তা (ওসি) মো. নুরে আযম মিয়া সোমবার প্রথম আলোকে বলেন, সাড়ে নয় কেজি সোনাসহ গ্রেপ্তার উড়োজাহাজের ক্রু রোকেয়াকে দুই দিন রিমান্ডে নিয়ে জিজ্ঞাসাবাদ করা হয়। জিজ্ঞাসাবাদে সোনা আনার কথা স্বীকার করেছেন তিনি।\n৫ সেপ্টেম্বর বেসরকারি একটি উড়োজাহাজ ওমানের মাসকাট থেকে বেলা ১১টার দিকে ঢাকার হজরত শাহজালাল আন্তর্জাতিক বিমানবন্দরে আসে। ফ্লাইটটির নারী ক্রু রোকেয়া অভ্যন্তরীণ টার্মিনালের বহিরাঙ্গন এলাকা দিয়ে গাড়িতে উঠছিলেন। এ সময় তাঁকে গ্রেপ্তার করে আর্মড পুলিশ ব্যাটালিয়ন (এপিবিএন)। এ ঘটনায় এপিবিএনের উপপরিদর্শক (এসআই) হেলাল উদ্দিন বাদী হয়ে মামলা করেন।\nমামলায় পুলিশ কর্মকর্তা হেলাল উদ্দিন বলেন, আগে থেকে গোপন সংবাদ ছিল, মাসকট থেকে চট্টগ্রাম, চট্টগ্রাম থেকে ঢাকাগামী একটা উড়োজাহাজের একজন ক্রু সোনার বার নিয়ে আসছেন। তখন বিষয়টি ঊর্ধ্বতন কর্তৃপক্ষকে জানানো হয়। দুপুর ১২টার দিকে উড়োজাহাজের ক্রু রোকেয়ার গতিবিধি সন্দেহজনক হয়। তাঁর কাছে সোনার বার আছে কি না তা জানতে চাওয়া হয়। প্রথমে সোনার বার থাকার কথা সরাসরি অস্বীকার করেন রোকেয়া। জবাব সন্তোষজনক না হওয়ায় নারী পুলিশ কনস্টেবল দিয়ে তাঁর দেহ তল্লাশি করা হয়। তখন রোকেয়ার পরিহিত ইউনিফর্মের ভেতর থেকে ৭২টি সোনার বার উদ্ধার করা হয়। এ ছাড়া আরও ছয়টি সোনার বার তাঁর কাছে পাওয়া যায়। তাঁর কাছ থেকে সর্বমোট ৮২টি সোনার বার জব্দ করেছে পুলিশ।\nজিজ্ঞাসাবাদের সময় রোকেয়া জানান, একই উড়োজাহাজের যাত্রী মোহাম্মদ সোহেল খাঁর কাছ থেকে ৭৮টি সোনার বার সংগ্রহ করেন তিনি। সোনা চোরাচালানের ওই চক্রের সঙ্গে আছেন লাকী (৩৯), নেছার (৩৯) ও আসাদ বাপ্পী (৩৫)। তাঁরা পলাতক রয়েছেন।\nমামলার বাদী এসআই হেলাল উদ্দিন প্রথম আলোকে বলেন, উড়োজাহাজের ক্রু রোকেয়া স্বীকার করেছিলেন, সাড়ে নয় কেজি সোনাসহ গ্রেপ্তার হওয়ার আগে আরও দুবার তিনি সোনা আনেন। চক্রটি দীর্ঘদিন থেকে সোনা চোরাচালানের সঙ্গে যুক্ত।\nবিমানবন্দর থানা-পুলিশ আদালতকে প্রতিবেদন দিয়ে বলেছে, উড়োজাহাজের ক্রু রোকেয়ার কাছ থেকে যে সাড়ে নয় কেজি সোনা উদ্ধার করা হয়েছে, তার বাজারমূল্য ৪ কোটি ১০ লাখ টাকা। আসামি রোকেয়া সোনা চোরাচালান চক্রের সক্রিয় সদস্য। তাঁর পাসপোর্ট, ব্যবহৃত মোবাইল, একটি জামা, ওমানের গালফ গোল্ড নামের জুয়েলারি দোকানের দুটি মেমো জব্দ করা হয়েছে।\nএদিকে উড়োজাহাজ ক্রু রোকেয়ার আইনজীবী আদালতের কাছে দাবি করেছেন, এই মামলা হয়রানিমূলক। সোনা চোরাচালানের সঙ্গে তিনি জড়িত নন।\n'}, {'headline': '\nসাফল্যের সূত্র\n', 'article': '\nসফলতা সবার কাছেই কাঙ্ক্ষিত একটি শব্দ। কিন্তু সাফল্য বা সফল হওয়া মানেই বা কী? অর্থ, ক্ষমতা, প্রতিপত্তি, সম্মান, পরিচিতি বা কাঙ্ক্ষিত ডিগ্রি ইত্যাদি অর্জনই কি সাফল্য। নাকি এর মানে আরও অন্য কিছু? ধনাঢ্য আর ক্ষমতাধর ব্যক্তিটি যদি দিন শেষে অসুখী বা নিজেকে নিয়ে অতৃপ্ত থাকেন, তাঁকে কি খুব একটা সফল বলা যায়?\nআসলে সফলতা শব্দটির নিজস্ব বৈশিষ্ট্যেই খুব ব্যক্তিগত এবং একেকজনের কাছে একেক রকম। তবে বলা যায়, প্রতিটি মানুষই যে অফুরন্ত সম্ভাবনা নিয়ে জন্ম নেয় সে সম্ভবনার বিকাশ, জীবনযাপনে এর প্রয়োগ এবং পরিতৃপ্তিবোধ থাকা সফল মানুষের জীবনযাপনের মাপকাঠি।\nঅর্থাৎ সফলতা মানে ব্যক্তির স্বপ্ন ও আকাঙ্ক্ষার বাস্তবায়ন। সফল মানুষ তার পেশাগত জীবন, সম্পর্ক ও জীবনজাপন নিয়ে পরিতৃপ্ত ও পরিপূর্ণতা বোধ করে এবং তার কাজ সমাজে বা অন্যদের জীবনে ইতিবাচক ভূমিকা রাখে।\nসফলতার সূত্রসফলতার আসলেই কি কোন সূত্র আছে? হ্যাঁ, আছে।\nআমাদের অনেকের ধারণা ব্যক্তির ‘মেধা’ বা ‘বুদ্ধাঙ্ক’ই (আইকিউ) সফলতার মূল শর্ত। অর্থাৎ মেধাবী ব্যক্তিমাত্রই সফলতানামক কাঙ্ক্ষিত শব্দটির দেখা পায়। কিন্তু মেধার চেয়ে আরেকটি বিষয় খুবই গুরুত্বপূর্ণ, সেটি হলো ব্যক্তির ব্যক্তিত্ব বা চারিত্রিক বৈশিষ্ট্য। ব্যক্তির জীবন ও নিজেকে দেখার ধরন, চাপ মোকাবিলার ক্ষমতা, দূরদর্শিতা, আত্মবিশ্বাস, চিন্তা–আবেগের ধরন ইত্যাদি বৈশিষ্ট্যের সমন্বয়ে মানুষের ব্যক্তিত্ব তৈরি হয়। মেধার সঙ্গে সঙ্গে ব্যক্তিত্বের ধরন কঙ্ক্ষিত লক্ষ্যে পৌঁছাতে অত্যন্ত গুরুত্বপূর্ণ ভূমিকা রাখে। ব্যক্তির চিন্তার ধরন, ইতিবাচক জীবনবোধ, আত্মনিয়ন্ত্রণ, নিজের ও কাজের প্রতি বিশ্বাস ইত্যাদি নানা কিছুই তাকে অনেকের মধ্যে অনন্য করে তোলে। অনন্য এই বৈশিষ্ট্যই তৈরি করে সফলতার সূত্র।\nলক্ষ্য নির্ধারণসফলতার সহজসরল মানে হলো লক্ষ্য পূরণ হওয়া। সুতরাং জীবনে আপনি নিজেকে কীভাবে দেখতে চান অথবা অন্যরা আপনাকে কীভাবে মনে রাখবে প্রথমে সেটা বের করুন। অন্যরা আপনার কাছে কী চায় সেটার চেয়ে আপনি কী ভালোবাসেন বা আপনি কী চান অথবা কোন কাজটিতে আপনি দক্ষ, সেটাকে গুরুত্ব দিন। যে কাজটি আপনি ভালোবাসেন না বা আনন্দ পান না, যে কাজে আপনার বিশ্বাস নেই, সে কাজ দীর্ঘদিন ধরে চালিয়ে নেওয়া যেতে পারে কিন্তু সে কাজে সফলতার দেখা পাওয়া কঠিন।\nসামাজিক দক্ষতা বাড়ান সামাজিক দক্ষতা মানুষের সঙ্গে মানুষের যোগাযোগ বাড়ায় এবং শক্তিশালী সামাজিক নেটওয়ার্ক তৈরিতে ভূমিকা রাখে। সফলতার কঠিন পথটি কিছুটা সহজ হয়, যদি সামাজিক যোগাযোগ বা গ্রহণযোগ্যতা ভালো থাকে। মানুষের মাধ্যমেই আমরা নানা কাজ পাই, নানা ধরনের সুযোগ বেশির ভাগই কারও না কারও হাত ধরেই আসে। সামাজিক নেটওয়ার্ক একধরনের নিরাপত্তাবোধ দেয় তাই না, আমাদের আত্মবিশ্বাস বাড়ায়, সমস্যা মোকাবিলায় সাহস জোগায়। শুধু তাই না, মানুষের সান্নিধ্য আমাদের মনোজগতের নতুন নতুন জানালা খুলতে সাহায্য করে, নিজেকে বুঝতে সাহায্য করে। দিশেহারা বোধ করলে বিষয়টি অন্যভাবে দেখতে সাহায্য করে।\nসামাজিক দক্ষতা বাড়ানোর একমাত্র পথ হলো সামাজিক মেলামেশা। সুতরাং পুরোনো সম্পর্কগুলো আরও জোরদার করুন। সম্পর্কের ছোটখাটো অপূর্ণতা মেনে নিন। নতুন নতুন মানুষের সঙ্গে মিশুন, সময় দিন, তাদের জানুন, নিজেকে জানান।\nঅন্যকে দোষারোপ করা থেকে বিরত থাকুন নিজের কোনো ব্যর্থতার দায়ভার অন্যের ওপর চাপানো সহজ হলেও এটা আপনার জীবনে কোনো পরিবর্তন আনবে না। জীবনে ভালোমন্দ যেকোনো ঘটনার সম্পূর্ণ দায়িত্ব নিজের কাঁধে নেওয়ার মনোভাব সফলতার অন্যতম প্রধান শর্ত। অর্থাৎ আপনার জীবনের অর্জন, সম্পর্কের গুণগত অবস্থা, পেশাগত অবস্থান, মানসিক ও শারীরিক স্বাস্থ্য, আর্থিক অবস্থা সবকিছুর ক্ষেত্রে অন্যের ওপর দোষ না চাপিয়ে দায়ভার নিজের কাঁধে নিন।\nআপনার জীবনের দায়ভার অন্যের ওপর চাপানো মানে আপনার জীবনের ভালোমন্দের নিয়ন্ত্রণ অন্যের হাতে দিয়ে দেওয়া। আপনার জীবনে পরিবর্তন আনতে পারেন শুধু ‘আপনি’। সুতারাং কোনো কিছুর পরিবর্তন চাইলে প্রথমে আপনাকে পরিবর্তন করুন। পরিবর্তন করুন আপনার চিন্তা, আপনার আচরণ, আপনার কৌশল, আপনার মনোভাব, আপনার কাজের ধরন, আপনার ব্যবহার। আর এসব আপনার নিয়ন্ত্রণেই আছে।\nতবে বিষয়টা এত সহজ নয়, নিজের ওপর দায়িত্ব নেওয়া এত সহজ নয়। এর মানে নিজের বহু দিনের অভ্যাস পরিবর্তন করার সাহস। সুতরাং প্রয়োজনে বর্তমান চাকরি ছেড়ে নতুন ভালো কিছু খুঁজুন। সম্পর্কে জটিলতা নিয়ে অস্বস্তি ঝেড়ে সঙ্গীর সঙ্গে কথা বলুন। ইনটিউশন বা গাট ফিলিংকে বিশ্বাস করুন। অন্যের সাহায্য চান। অন্যকে সাহায্য করুন। বন্ধুদের চাপে ‘না’ বলতে শিখুন। শরীরের যত্নে হাটা শুরু করুন, পড়ালেখায় সময় দিন ইত্যাদি।\nমানসিক প্রস্তুতি মানসিক প্রস্তুতি অত্যন্ত গুরুত্বপূর্ণ একটা বিষয়, যা আমাদের যেকোনো বিষয় সহজভাবে গ্রহণ করতে সাহায্য করে বা অতিরিক্ত মুষড়ে পড়া থেকে বাধা দেয়। যেকোনো চ্যালেঞ্জের ভালোমন্দ নানা রকম ফলাফল যে হতে পারে সে মানসিক প্রস্তুতি থাকা প্রয়োজন। শুধু তাই না, সফলতার চূড়ায় থাকা মানেই কিন্তু স্থায়ী অবস্থান না। অনুকূল অবস্থা যেকোনো সময়ে প্রতিকূল হতে পারে সেটা মনে রাখা জরুরি।\nচ্যালেঞ্জ মোকাবিলার সময় ভালো খারাপ যেকোনো পরিস্থিতির জন্য মানসিক প্রস্তুতি থাকা যেমন প্রয়োজন, তেমনি ভালোমন্দ যেকোনো কিছুই সহজভাবে গ্রহণ করার মানসিকতা আমদের সামনের দিকে এগিয়ে নিতে সাহায্য করে।\nমাঝেমধ্যে থামুন, সতর্কীকরণ সংকেতকে গুরুত্ব দিনসাফল্যের পদযাত্রায় নানা কিছুর হাতছানির ফাঁদ আপনার জীবনে আসবে। এসব ফাঁদ অনেক সময় আপনাকে লক্ষ্য থেকে বিচ্যুত করতে পারে। যেমন, আপনি হয়তো দক্ষ চিকিৎসক হতে চান কিন্তু চলার পথে অর্থের হাতছানি আপনার লক্ষ্য থেকে বিচ্যুত করতে পারে। সুতরাং অর্থের এ হাতছানি কতটুকু আপনি গ্রহণ করবেন, সেটা আপনাকে বের করতে হবে।\nমনে রাখবেন জীবন নানাভাবেই আপনাকে আপনার কাজের ফিডব্যাক দেবে। সুতরাং ব্যস্ততার মাঝে মাঝে থামুন এবং চারপাশে মনোযোগ দিন। ব্যবসার অবনতি, গ্রেড কমে যাওয়া, সম্পর্কের অবনতি, শরীর–মন খারাপ লাগা, কাজকর্মে জট পাকিয়ে যাওয়া সবকিছুই জীবনের একরকম ‘সতর্কীকরণ সংকেত’ যা আপনাকে এসব বিষয়ে আরও মনোযোগী হতে বলে।\nব্যর্থতাকে সহজে গ্রহণ করুন, লেগে থাকুনআপনার জীবনের নির্দিষ্ট লক্ষ্যে যাওয়ার পথ সব সময় আপনার অনুকূলে থাকবে না। মাঝে মাঝে আপনি হোঁচট খাবেন অথবা পড়ে যাবেন বা ব্যর্থ হবেন। কোনো বিষয়ে সফলতার স্বাদ পেতে হলে শত বাধাবিপত্তি সত্ত্বেও লেগে থাকুন। এই লেগে থাকার সবচেয়ে বড় চ্যালেঞ্জ ছোট-বড় নানা রকম ব্যর্থতা, মানুষের ভুলত্রুটি, নিরুৎসাহ ইত্যাদি নানা কিছু। এসব বাধাকে স্বাভাবিকভাবে ধরে নিয়ে যে যত ক্রমাগত নিজের কাজ করে যাবে, কঙ্ক্ষিত ফলাফলের দিকে সে তত দ্রুত এগিয়ে যাবে। ব্যর্থতা নিয়ে মুষড়ে পড়ে থাকা বা এ নিয়ে মন ছোট করে থাকা মানে আপনার সাফল্যের পথে অযথা সময়ক্ষেপণ করা। উপেক্ষা শব্দটি সহজ হলেও এটা জীবনে প্রয়োগ করা অনেক সময় কঠিন। লক্ষ্যের প্রতি অবিচল আস্থা, ভালোবাসা, বিশ্বাস এসব উপেক্ষা করতে শেখায়।\nশেষ কথালক্ষ্য পূরণের মাধ্যমে যে সফলতার কথা বলা হচ্ছে, সেটা জীবনখেলার একটা অংশমাত্র। এ খেলায় সব সময় আপনার পায়ে বল থাকবে বা আপনি সামনে যেতে থাকবেন, তা না–ও হতে পারে। খেলায় কাঙ্ক্ষিত লক্ষ্যে পৌঁছাতে যেমন মাঝে মাঝে ব্যাকফুটে যেতে হয়, মাঝে মাঝে অন্যের পায়ে বল দিয়ে দিতে হয়, এখানেও তাই। সুতরাং অভীষ্ট লক্ষ্যে যেতে মাঝে মাঝে প্রয়োজনে ব্যাকফুটে যান। অন্যকে সুযোগ করে দিন। প্রয়োজনে সাময়িকভাবে বিরতি নিন। পর্যবেক্ষণ করুন, স্ট্র্যাটেজি বা কৌশল পরিবর্তন করুন।\nজীবনের পথে চলা কিন্তু ১০০ মিটার রেস না, যেখানে নির্দিষ্ট দূরত্বে যেতে অনেকের সঙ্গে প্রতিযোগিতায় প্রথম দ্বিতীয় হতে হয়। এটা একটা ম্যারাথন দৌড়ের মতো, যেখানে আপনি কত দূর পৌঁছাতে পারলেন, কতক্ষণ টিকে থাকলেন সেটা মুখ্য। এই লম্বা রেসে মাঝে মাঝে আপনি সহযাত্রীর কাছ থেকে পিছিয়ে যাবেন, কখনো সমানতালে চলবেন, আবার কখনো সামনে এগোবেন। এখানে আপনি কার থেকে আগে বা পিছে গেলেন, সেটা তেমন গুরুত্বপূর্ণ না বরং এই লম্বা পথে আপনি কত দূর টিকে থাকতে পারলেন সেটাই আসল। সামনে এগিয়ে যাওয়ার জন্য আপনার মনোবল, আপনার ইচ্ছাশক্তি, চলার পথে সাময়িক ব্যর্থতা মেনে নেওয়ার ক্ষমতা, সবকিছুই আপনাকে একসময় সামনে নিয়ে যাবে।\nমনে রাখা প্রয়োজন, সাফল্য কিন্তু সুখ বা আনন্দের চাবিকাঠি নয়, তবে সুখ বা আনন্দ সাফল্যের অন্যতম উপাদান। সুতরাং যে কাজ আপনি ভালোবাসেন সেটাতে লেগে থাকুন। সাফল্য আপনার ভালোবাসার পথ ধরে আসবেই।\nডা. মেখলা সরকার, মানসিক রোগ বিশেষজ্ঞ, সহযোগী অধ্যাপক (সাইকিয়াট্রি), জাতীয় মানসিক স্বাস্থ্য ইনস্টিটিউট, শেরেবাংলা নগর, ঢাকা-১২০৫।\n'}, {'headline': '\nশিয়ালের কামড়ে ২৭ জন আহত, আতঙ্ক\n', 'article': '\nব্রাহ্মণবাড়িয়ার বাঞ্ছারামপুর উপজেলার বিভিন্ন এলাকায় শিয়ালের কামড়ে অন্তত ২৭ জনকে আহত হয়েছেন। রোববার রাতে কয়েক দফায় এ ঘটনা ঘটে। ঘটনার পর থেকে উপজেলায় আতঙ্ক বিরাজ করছে। আহতদের বাঞ্ছারামপুর উপজেলা স্বাস্থ্য কমপ্লেক্সে চিকিৎসা দেওয়া হয়েছে।\nস্থানীয় লোকজন ও প্রত্যক্ষদর্শী সূত্রে জানা গেছে, রোববার সন্ধ্যা থেকে রাত পর্যন্ত বাঞ্ছারামপুর পৌরসভার ৪ ও ৫ নম্বর ওয়ার্ডসহ উপজেলার ওজানচর ইউনিয়নের শেখেরকান্দি, সদর ইউনিয়নের খোষকান্দি ও মানিকপুর ইউনিয়নের কল্যাণপুর গ্রামে শিয়াল পথচারীদের কামড়ে দেয়।\nবাঞ্ছারামপুর উপজেলা সদরের মাকসুদা বেগম বলেন, ‘রোববার সন্ধ্যায় উপজেলা সদরের এক আত্মীয়ের বাড়ি থেকে বাড়ি ফিরছিলাম। হঠাৎ অন্ধকার থেকে শিয়ালের ডাক শুনতে পাই। দ্রুত হাঁটা শুরু করতেই শিয়াল তাড়া করে কামড় দেয়। কোনোমতে দৌড়ে অন্য একটি বাড়িতে গিয়ে রক্ষা পাই।’\nউপজেলার কল্যাণপুর গ্রামের বাহার উদ্দিন বলেন, রাতে গ্রামের বাজার থেকে বাড়ি ফেরার পথে এক শিয়ালের কবলে পড়ি। দৌড়ে পালানোর চেষ্টা করেও শেয়ালের কামড় থেকে রক্ষা পাইনি।\nউপজেলার দরি বাঞ্ছারামপুরের সরকার বাড়ির মো. মিঠু বলেন, রোববার রাতে বাড়ির সামনে বের হতেই এক শিয়াল তাড়া করে। কিন্তু পালানোর চেষ্টা করেও শেষ রক্ষা হয়নি। শিয়ালের কামড়ে আহত হয়ে উপজেলা স্বাস্থ্য কমপ্লেক্সে চিকিৎসা নিতে হয়েছে।\nবাঞ্ছারামপুর উপজেলা স্বাস্থ্য ও পরিবার পরিকল্পনা কর্মকর্তা মোহাম্মদ আল মামুন বলেন, রোববার রাতে বাঞ্ছারামপুর উপজেলার বিভিন্ন গ্রাম থেকে শিয়ালের কামড়ে আক্রান্ত ২৭ জনকে উপজেলা স্বাস্থ্য কমপ্লেক্সে চিকিৎসা দেওয়া হয়েছে। এঁদের মধ্যে দুজনকে ঢাকা মেডিকেল কলেজ হাসপাতালে পাঠানো হয়েছে। আহতদের দ্রুত টিকা নেওয়ার পরামর্শ দেওয়া হয়েছে।\nবাঞ্ছারামপুর পৌরসভার মেয়র খলিলুর রহমান মোল্লা বলেন, এলাকায় লোকজনের মধ্যে আতঙ্ক আছে। তবে পৌরসভার বাইরে বেশিসংখ্যক লোকজন আহত হয়েছে। সবাইকে একাকী চলাফেরা করতে নিষেধ করা হয়েছে।\nউপজেলা নির্বাহী কর্মকর্তা (ইউএনও) মো. শরীফুল ইসলাম জানান, শিয়ালের কামড়ে লোকজনের আহত হওয়ার খবর শুনেছি।\n'}, {'headline': '\nউপাচার্যের চিরকুট দেওয়ার সুযোগ নেই: ঢাবি কর্তৃপক্ষ\n', 'article': '\nঢাকা বিশ্ববিদ্যালয়ের সন্ধ্যাকালীন প্রোগ্রামে ছাত্রলীগের ৩৪ জন সাবেক ও বর্তমান নেতাকে চিরকুটের মাধ্যমে অবৈধভাবে ভর্তির সুযোগ দেওয়া হয়েছে বলে যে খবর প্রকাশিত হয়েছে, তা সত্য নয় বলে দাবি করেছে ঢাকা বিশ্ববিদ্যালয় কর্তৃপক্ষ।গত মার্চে ডাকসু ও হল সংসদ নির্বাচনের তফসিলের পরপর একটি বিভাগের প্রোগ্রামে এসব ভর্তি হয়।\nবিশ্ববিদ্যালয় কর্তৃপক্ষ বলেছে, উপাচার্য কোনো বিভাগ বা ইনস্টিটিউটে ভর্তির জন্য কোনো শিক্ষার্থীকে চিরকুট বা কোনো নির্দেশনা দেননি, দেওয়ার সুযোগ নেই।\nআজ সোমবার বিশ্ববিদ্যালয়ের জনসংযোগ দপ্তর থেকে পাঠানো এক সংবাদ বিজ্ঞপ্তিতে এই দাবি করা হয়। প্রকাশিত ওই খবরকে ‘অবান্তর, অসত্য ও দায়িত্বহীন’ হিসেবে আখ্যা দেওয়া হয়। আর এ বিষয়ে বক্তব্য জানাতে কাল মঙ্গলবার বিকেলে সংবাদ সম্মেলন করবেন ব্যবসায় শিক্ষা অনুষদের ডিন শিবলী রুবাইয়াতুল ইসলাম।\nগতকাল রোববার প্রথম আলোয় ‘পরীক্ষা ছাড়াই ভর্তি হয়ে ডাকসু নেতা’ শিরোনামে প্রধান প্রতিবেদন প্রকাশিত হয়৷ প্রথম আলোর অনুসন্ধান বলছে, ডাকসুর বিজ্ঞান ও প্রযুক্তিবিষয়ক সম্পাদক আরিফ ইবনে আলী, স্বাধীনতাসংগ্রাম ও মুক্তিযুদ্ধবিষয়ক সম্পাদক সাদ বিন কাদের চৌধুরী, ক্রীড়া সম্পাদক শাকিল আহমেদ তানভীর এবং সদস্য রাকিবুল হাসান, নজরুল ইসলাম, মুহা. মাহমুদুল হাসান ও নিপু ইসলাম নির্বাচনের তফসিল ঘোষণার পর উপাচার্য ও সংশ্লিষ্ট অনুষদের ডিনের চিরকুটে পরীক্ষা ছাড়াই ব্যাংকিং অ্যান্ড ইনস্যুরেন্স বিভাগের মাস্টার্স অব ট্যাক্স ম্যানেজমেন্ট প্রোগ্রামে ভর্তি হয়েছিলেন। স্যার এ এফ রহমান হল সংসদের ভিপি আবদুল আলিম খানও একইভাবে ওই প্রোগ্রামে ভর্তি হয়েছিলেন।\nঢাকা বিশ্ববিদ্যালয় কর্তৃপক্ষের বিজ্ঞপ্তিতে বলা হয়, কতিপয় দৈনিকে দুদিন ধরে ঢাকা বিশ্ববিদ্যালয়ের ব্যবসায় শিক্ষা অনুষদের ব্যাংকিং অ্যান্ড ইনস্যুরেন্স বিভাগে মাস্টার্স অব ট্যাক্স ম্যানেজমেন্ট প্রোগ্রামে কথিত ‘চিরকুটে ভর্তি’ বিষয়ে প্রকাশিত একটি খবরের প্রতি বিশ্ববিদ্যালয় কর্তৃপক্ষের দৃষ্টি আকৃষ্ট হয়েছে। খবরটির মাধ্যমে জনমনে বিভ্রান্তি সৃষ্টির অপচেষ্টা চালানো হয়েছে। প্রকৃতপক্ষে উপাচার্য কোনো বিভাগ বা ইনস্টিটিউটে ভর্তির জন্য কোনো শিক্ষার্থীকে ‘চিরকুট’ বা কোনো নির্দেশনা কখনো দেননি, দেওয়ার সুযোগ নেই। নির্দিষ্ট নিয়মে সংশ্লিষ্ট কর্তৃপক্ষ ভর্তি কার্যক্রম সম্পাদন করেন। তাই উপাচার্যকে আবর্তন করে অবান্তর, অসত্য, দায়িত্বহীন বক্তব্য ও তথ্য প্রচার না করার জন্য সংশ্লিষ্টদের অনুরোধ জানানো হলো।\nসন্ধ্যাকালীন বা প্রফেশনাল একাডেমিক কার্যক্রম বিষয়ে সিদ্ধান্ত গ্রহণের জন্য বিশ্ববিদ্যালয় প্রশাসনের পক্ষ থেকে একটি কমিটি গঠন করা হয়েছে বলেও বিজ্ঞপ্তিতে জানানো হয়।\n'}, {'headline': '\n২০৩০ সালের মধ্যে ঢাকায় ৬ মেট্রোরেল: ওবায়দুল কাদের\n', 'article': '\nসড়ক পরিবহন ও সেতুমন্ত্রী ওবায়দুল কাদের বলেছেন, ঢাকা শহর ও পার্শ্ববর্তী এলাকার যানজট নিরসনে সরকার ২০৩০ সালের মধ্যে ছয়টি মেট্রোরেলের মাধ্যমে একটি শক্তিশালী নেটওয়ার্ক গড়ে তোলার পরিকল্পনা গ্রহণ করেছে।আজ সোমবার জাতীয় সংসদে লুৎফুন নেসা খানের প্রশ্নের জবাবে এ কথা বলেন সেতুমন্ত্রী।\nআলী আজমের প্রশ্নের জবাবে ওবায়দুল কাদের বলেন, জাতীয় মহাসড়কে ১২১টি দুর্ঘটনাপ্রবণ স্থান চিহ্নিত করা হয়েছে। বিএনপির মোশাররফ হোসেনের প্রশ্নের জবাবে ওবায়দুল কাদের বলেন, পুলিশ বিভাগের তথ্য অনুসারে গত পাঁচ বছরে সড়ক দুর্ঘটনায় ১২ হাজার ৫৪ জন নিহত হয়েছেন।\nপ্রশ্নোত্তরের আগে স্পিকার শিরীন শারমিন চৌধুরীর সভাপতিত্বে বিকেল পাঁচটার পর সংসদের অধিবেশন শুরু হয়।\nমাটির কারণে সড়ক নির্মাণব্যয় বেশিবিএনপির সাংসদ রুমিন ফারহানার এক সম্পূরক প্রশ্নের জবাবে সেতুমন্ত্রী বলেন, চীন ও ভারতের মাটির গঠন এবং বাংলাদেশের মাটির গঠনের পার্থক্য বুঝতে হবে। তাহলে ওসব দেশের সঙ্গে বাংলাদেশের সড়ক নির্মাণব্যয়ের পার্থক্য উপলব্ধি করা সম্ভব হবে। ঢাকা-চট্টগ্রাম, ঢাকা-ময়মনসিংহ ও ঢাকা-সিলেট সড়কে এবারের ঈদে যানজট হয়নি। অন্যদিকে ঢাকা থেকে এলেঙ্গা পর্যন্ত চার লেন সড়ক রয়েছে। সেখানে থেকে দুই লেন শুরু। যে কারণে ওখানে কয়েক ঘণ্টার জট ছিল।\nওবায়দুল কাদের আরও বলেন, সড়ক দুর্ঘটনার জন্য যেমন রেকলেস ড্রাইভিং আছে, আবার রেকলেস পথচারীও আছে। এই ঢাকা সিটিতেই দেখা যাবে যানজটের সঙ্গে জনজট মিলেমিলে একাকার হয়ে গেছে। বাচ্চা কোলে নিয়ে মোবাইল ফোন কানে নিয়ে এপার থেকে ওপার আর ওপার থেকে এপার হতে দেখা যায়। রাস্তা চলাচলে পথচারীরা কোনো নিয়মকানুনের তোয়াক্বা করেন না। এ ধরনের প্রেক্ষাপটে সমস্যার সমাধান করা যাবে না। এই সমস্যার সমাধানে জনসচেতনতা বাড়াতে হবে।\nবিটিএমসির ১৬ কারখানা পিপিপিতেবাংলাদেশ টেক্সটাইল মিলস করপোরেশনের (বিটিএমসি) ১৬টি কারখানা পাবলিক-প্রাইভেট পার্টনারশিপের (পিপিপি) চালানোর জন্য অর্থনৈতিক বিষয়সংক্রান্ত মন্ত্রিসভা কমিটি নীতিগতভাবে অনুমোদন দিয়েছে। আজ সংসদে নুরুন্নবী চৌধুরীর এক প্রশ্নের জবাবে বস্ত্র ও পাটমন্ত্রী গোলাম দস্তগীর গাজী এ তথ্য জানান।\nগোলাম দস্তগীর বলেন, বস্ত্রশিল্পের আধুনিকায়নে সরকার রাষ্ট্রায়ত্ত বস্ত্রকলগুলো চালুর জন্য পাবলিক-প্রাইভেট পার্টনারশিপ (পিপিপি) অবলম্বন হয়েছে চিহ্নিত করেছে। এ জন্য বিটিএমসির ১৬টি মিল পিপিতে চালানোর বিষয়টি অর্থনৈতিক বিষয়সংক্রান্ত মন্ত্রিসভা কমিটি নীতিগতভাবে অনুমোদন করেছে। এই প্রক্রিয়ার প্রথম পর্যায়ে আহাদ বাওয়ানো টেক্সটাইল মিলের নির্বাচিত প্রাইভেট পার্টনার ক্যানটিনে ফ্যাশনের সঙ্গে গত ২৫ জুন এবং কাদেরিয়া টেক্সটাইলের পার্টনার অরিয়ন কনসোর্টিয়ামের সঙ্গে ২১ জুলাই চুক্তি সই হয়েছে।\nফরিদুল হক খানের প্রশ্নের জবাবে গোলাম দস্তগীর বলেন, স্থানীয় ও আন্তর্জাতিক বাজারের চাহিদার সঙ্গে সংগতি রেখে পাট ও পাটজাত পণ্য উৎপাদনের বেশ কিছু সমস্যা আছে। এর মধ্যে আছে উন্নত বীজের অভাব ও আমদানি–নির্ভরতা, পাট পচানোর জন্য পানির স্বল্পতা, পণ্যে পাটজাত মোড়কের ব্যবহার বাধ্যতামূলক ব্যবহার আইনের সীমাবদ্ধতা, আন্তর্জাতিক বাজার সংকোচন, পাটচাষিদের উৎপাদন খরচ বৃদ্ধি, পাটজাত পণ্য রপ্তানির ওপর ভারত কর্তৃক অ্যান্টি ডাম্পিং শুল্ক আরোপ এবং পর্যাপ্ত বিদেশি বিনিয়োগের অভাব। এসব সমস্যা থেকে উত্তরণের জন্য ধান, চাল, গম, ভুট্টা, সার, চিনি, মরিচ, হলুদ, পেঁয়াজ, আদা, রসুন, ডাল, ধনিয়া, আলু, আটা, ময়দা, তুষ-খুদ-কুঁড়া, পোলটি ফিড ও ফিশ ফিড—এই ১৯টি পণ্যের মোড়কীকরণের জন্য ব্যাগ তৈরি করা হচ্ছে। এ ছাড়া আন্তর্জাতিক মেলায় অংশগ্রহণের মাধ্যমে পাটপণ্যের রপ্তানি বাড়ানোসহ অন্যান্য পদক্ষেপ গ্রহণ করা হয়েছে।\nএনামুল হকের প্রশ্নের জবাবে বস্ত্র ও পাটমন্ত্রী বলেন, ২০১৮-১৯ অর্থবছরে পাটকলগুলোর উৎপাদন ছিল ৬৯ হাজার ১১১ টন। তার আগের বছর এই উৎপাদন ছিল ১ লাখ ৩৩ হাজার ৩৮৩ টন।\nবিএনপির রুমিন ফারহানার প্রশ্নের জবাবে রেলমন্ত্রী নূরুল ইসলাম বলেন, ১৯৯২ থেকে ২০১২ সাল পর্যন্ত সরকার রেলের ভাড়া বাড়ায়নি। কারণ, রেলওয়ে জনগণকে সেবা দেওয়ার বিষযটির ওপর গুরুত্বারোপ করেছে। রেলওয়ের ২০১৭-১৮ অর্থবছরে ব্যয় ছিল ৩ হাজার ১১৫ কোটি টাকা। বিপরীতে আয় ছিল ১ হাজার ৬১৮ কোটি টাকা। এম আবদুল লতিফের প্রশ্নের জবাবে মন্ত্রী বলেন, রেলওয়েকে জনগণের নিকট নির্ভরযোগ্য ও গুরুত্বপূর্ণ পরিবহনের মাধ্যম হিসেবে প্রতিষ্ঠা করার সর্বোচ্চ প্রচেষ্টা অব্যাহত রাখা হয়েছে। এরই ধারাবাহিকতায় বাংলাদেশ রেলওয়ে নারায়ণগঞ্জ-ঢাকা-জয়দেবপুর রুটে ইলেকট্রিক ট্রেন চালুর উদ্যোগ গ্রহণ করা হয়েছে।\n'}, {'headline': '\nপ্রিয়াঙ্কার টুইটারে ছবির ফার্স্ট লুক\n', 'article': '\nনিজের ছবির প্রচারের জন্য প্রিয়াঙ্কা চোপড়ার টুইটার আর ইনস্টাগ্রামই যথেষ্ট। প্রিয়াঙ্কা-ভক্ত মাত্রই জানেন, সামাজিক যোগাযোগমাধ্যমে তিনি কতটা সক্রিয়! কোথায় যাচ্ছেন, কী পরেছেন, কী খাচ্ছেন—সবই সবার আগে জানিয়ে দেন ভক্তদের। দীর্ঘদিন পর মুক্তি পেতে যাচ্ছে প্রিয়াঙ্কার নতুন ছবি ‘দ্য স্কাই ইজ পিঙ্ক’। আর প্রিয়াঙ্কার টুইটারে ঢুঁ দিলেই এই ছবি সম্বন্ধে সব খবরাখবর মিলবে।\nকানাডায় চলছে টরন্টো ইন্টারন্যাশনাল ফিল্ম ফেস্টিভ্যাল। আর সেখানেই ১৩ সেপ্টেম্বর ওয়ার্ল্ড প্রিমিয়ার হবে সোনালি বোস পরিচালিত এবং প্রিয়াঙ্কা চোপড়া, ফারহান আখতার ও জাইরা ওয়াসিম অভিনীত ‘দ্য স্কাই ইজ পিঙ্ক’ ছবির। খবরটি চলচ্চিত্রপ্রেমীরা জানতে পেরেছেন গতকাল রোববার, প্রিয়াঙ্কা চোপড়ার ইনস্টাগ্রাম থেকে। আর এবার টুইটারে প্রিয়াঙ্কা চোপড়া প্রকাশ করলেন এই ছবির প্রথম অফিশিয়াল লুক।\nইনস্টাগ্রামে প্রিয়াঙ্কা চোপড়ার ফলোয়ার ৪ কোটি ৪১ লাখ। আর টুইটারে এই সংখ্যা ২ কোটি ৫২ লাখ। তাই ছবির প্রচারণার জন্য পরিচালক আর প্রযোজকদের খুব বেশি কিছু করার দরকার নেই। টুইটারে এই ছবির ফার্স্ট লুক প্রকাশ করে প্রিয়াঙ্কা ক্যাপশনে লিখেছেন, ‘এই আমাদের পাগলাটে পরিবার। কোনো প্রজন্মকেই বাদ দেয়নি। কেবল আপনাদের জন্য।’ আর এখানেই দিয়ে রাখলেন আরেকটি ঘোষণা। আগামীকাল ১০ সেপ্টেম্বর সকাল ১০টায় প্রকাশিত হবে ‘দ্য স্কাই ইজ পিঙ্ক’ ছবির ট্রেইলার। পরে আবার এই ছবি আর ক্যাপশন ইনস্টাগ্রামেও প্রকাশ করেন তিনি।\n‘দ্য স্কাই ইজ পিঙ্ক’ ছবিটি মূলত অনুপ্রেরণাদায়ক বক্তা আয়েশা চৌধুরীর ওপর। তিনি জীবনের একটা বড় সময় দুরারোগ্য ও বিরল পালমোনারি ফাইব্রোসিসে আক্রান্ত ছিলেন। এই রোগে ফুসফুসে ঘা হয় এবং শ্বাস-প্রশ্বাসে অনেক জটিলতার তৈরি হয়। এই আয়েশা চৌধুরীর ভূমিকায় অভিনয় করছেন ১৮ বছর বয়সী জাতীয় চলচ্চিত্র পুরস্কার পাওয়া অভিনেত্রী জাইরা ওয়াসিম। আর আয়েশা চৌধুরীর মায়ের ভূমিকায় দেখা যাবে প্রিয়াঙ্কা চোপড়াকে। বড় পর্দায় প্রিয়াঙ্কা চোপড়ার স্বামী হবেন ফারহান আখতার। ছবিতে রোহিত শারাফ অভিনয় করেছেন আয়েশা চৌধুরীর ভাইয়ের চরিত্রে, তরুণ সংগীত পরিচালক ও প্রযোজকের ভূমিকায়।\nফার্স্ট লুক প্রকাশের আগেই এই চলচ্চিত্রের কিছু ছবি প্রকাশ করেছেন প্রিয়াঙ্কা চোপড়া। সেই ছবির জন্য আবারও আলোচনায় এসেছেন ধর্মীয় কারণে বলিউডকে বিদায় জানানো মুসলিম অভিনয়শিল্পী জাইরা ওয়াসিম।\nভারতের দর্শকদের ছবিটি দেখার জন্য অপেক্ষা করতে হবে আগামী ১১ অক্টোবর পর্যন্ত।\n'}, {'headline': '\n‘আমারই দোষ’, বললেন সাকিব\n', 'article': '\n\n৭০ মিনিট, ১১১ বল টিকে গেলেই হারের লজ্জা পেতে হয় না। তবুও বাংলাদেশ পারেনি। চট্টগ্রাম টেস্টে বাংলাদেশ আসলে আফগানদের বিপক্ষে পাঁচটা দিনই হেরেছে।\nশেষ ব্যাটসম্যান হিসেবে সৌম্য সরকার আউট হয়ে যেতেই পুরো আফগানিস্তান দল যে গর্জনটা দিল, তাতে পুরো সাগরিকাই যেন কেঁপে উঠল। বাংলাদেশের শেষ দুই ব্যাটসম্যান সৌম্য-নাঈম এতটাই হতবিহ্বল, তাঁদের পায়ে যেন শক্তি নেই ড্রেসিংরুমে পর্যন্ত যাওয়ার। নির্বাক দৃষ্টিতে দুজনই ঠায় দাঁড়িয়ে রইলেন উইকেটে।\nবারবার বৃষ্টিবাধায় শেষ দিনটা আদৌ হবে কি না, এ সংশয়ে মাঠে দর্শকই আসেনি আজ । ফাঁকা গ্যালারিতে আফগানদের উল্লাস আর বাংলাদেশের নত মাথা—দৃশ্যটা চট্টগ্রাম টেস্টে একবারই হয়েছে, তা নয়। এই দৃশ্য প্রথম দিন থেকে শেষ দিন—ধারাবাহিকভাবে দেখা গেছে। বাংলাদেশ একটা দিনও হাসিমুখে মাঠ ছাড়তে পারেনি। প্রতিটা দিনই তারা পিছিয়ে থেকেছে। বৃষ্টির সহায়তায় সেই দল এই টেস্ট কোনোভাবে ড্র করতে পারলে আফগানিস্তানের সঙ্গে বড় অন্যায় হতো। এটি ভেবেই কিনা শেষ বিকেলে আবহাওয়া হয়ে উঠল খেলার উপযোগী।\nএই সময়ে আফগানিস্তানকে নিতে হবে ৪ উইকেট। বাংলাদেশকে টিকতে হবে ৭০ মিনিট আর ১১১ বল। উইকেটে সাকিব-সৌম্য দেখে বাংলাদেশের আশা, সমীকরণটা মিলিয়ে ফেলা যাবে। কিন্তু সাকিব আল হাসান যে নেমেছেন আত্মঘাতী ভাবনায়! বোলার তাঁর উইকেট নিতে চাননি, তবুও তাঁর ‘মরিবার হলো সাধ’! এভাবে আত্মহত্যা, এভাবে দৃষ্টিকটু আউট—এই ম্যাচ বাংলাদেশ ড্র করে কীভাবে?\nযে জঘন্য খেলাটা গত পাঁচ দিনে খেলল বাংলাদেশ, যদি ১০০-এর মধ্যে নাম্বার দিতে বলা হয় কত দেবেন সাকিব? ‘জিরো!’ এক শব্দেই পুরো দলের চিত্রটা তুলে ধরলেন অধিনায়ক। ব্যাটিংয়ে শূন্য। বোলিংয়ে শূন্য। পরিকল্পনা-কৌশল—কিছুতেই নাম্বার দেওয়ার মতো কিছুই করতে পারেনি বাংলাদেশ।\nএই পারফরম্যান্স বাংলাদেশের দর্শকদের মেনে নেওয়া কঠিন। সাকিবও মানতে পারছেন না। সব দায় নিজের কাঁধেই নিচ্ছেন, ‘ মেনে নেওয়া অবশ্যই কষ্টের। ৪ উইকেট নিয়ে ১ ঘণ্টা ১০ মিনিট টিকে থাকতে হতো। আমি শুধু আমারটাই বলতে পারি। প্রথম বলে আউট হয়ে দলের কাজটা কঠিন করে ফেলেছি। দায়িত্ব আমার কাঁধেই পড়ে। প্রথম বলে কাট শট না খেললেও হতো। না খেলার মতোই বল ছিল। তবুও শট খেলে ফেলেছি। সেখানে দল চাপে পড়ে গেছে। যেহেতু আমি উইকেটে ছিলাম, মূল ভূমিকাটাই পালন করা উচিত ছিল। সেটি করতে পারলে ড্রেসিংরুম আরও স্বচ্ছন্দ থাকত। তাতে ম্যাচটা শেষ পর্যন্ত নিয়ে যাওয়া যেত, ড্র হওয়ার সম্ভাবনা থাকত।’\nসবই যখন বুঝতে পারছেন, অমন আত্মঘাতী শট খেলতে গেলেন কেন সাকিব? বিকেলে ব্যাটিং করতে নেমে ঘাবড়ে গিয়েছিলেন অধিনায়ক, ‘ভাবনাটা ছিল, যখন ১ ঘণ্টা ১০ মিনিট খেলার জন্য এসেছি, আমার তখন নার্ভাসনেস বেশি কাজ করেছে। দুপুরে যখন ব্যাটিংয়ে নেমেছিলাম, তখন ওটা (স্নায়ুচাপ) কাজ করেনি। চাইছিলাম প্রথম বলটা ভালোভাবে সামলাতে। আসলে আমারই দোষ।’\n'}, {'headline': '\nসাভার সিটি কলেজের নবীন বরণ অনুষ্ঠিত\n', 'article': '\nঢাকার অদূরে সাভার সিটি কলেজের একাদশ শ্রেণির শিক্ষার্থীদের উৎসাহ উদ্দীপনা আর নানা আয়োজনের মধ্য দিয়ে নবীন বরণ অনুষ্ঠিত হয়েছে। গত শনিবার কলেজ ক্যাম্পাসে ভারপ্রাপ্ত অধ্যক্ষ মো. লুৎফর রহমানের সভাপতিত্বে এক অনুষ্ঠানে নবাগত শিক্ষার্থীদের আনুষ্ঠানিকভাবে বরণ করে নেয় কলেজ প্রশাসন।\nঅনুষ্ঠানের প্রথমে অতিথিরা নবীন শিক্ষার্থীদের ফুল দিয়ে বরণ করে নেন।\nবক্তারা কলেজের গৌরবের উজ্জ্বল ইতিহাস শিক্ষার্থীদের সামনে তুলে দেন। তারা বলেন, এখানে যারা ভর্তির সুযোগ পেয়েছে তারা নিঃসন্দেহে মেধাবীদের মধ্যে অন্যতম। শুধু ভালো শিক্ষার্থী হলেই চলবে না, সকলকে দেশপ্রেমিক হতে হবে। সন্ত্রাসের মাধ্যমে আজকে আমাদের মেধাবী সন্তানদের নষ্ট করে দেওয়া হচ্ছে। কোনো রকম নেশার সঙ্গে নিজেকে না জড়ানোর আহ্বান জানান বক্তারা। সকলকে দুর্নীতিমুক্ত, অসাম্প্রদায়িক ও মুক্তিযুদ্ধের চেতনায় উদ্বুদ্ধ হয়ে সোনার বাংলাদেশ গড়ার আহ্বান জানিয়ে বক্তারা বলেন, জাতিকে দুর্নীতিমুক্ত করতে হলে নতুন প্রজন্মকে কাজে লাগাতে হবে।\nঅনুষ্ঠানে প্রধান অতিথি হিসেবে উপস্থিত ছিলেন সাভার পৌরসভার প্যানেল মেয়র ও পৌর আওয়ামী লীগের সাধারণ সম্পাদক মো. নজরুল ইসলাম মানিক মোল্লা, বিশেষ অতিথি হিসেবে ছিলেন শিক্ষানুরাগী মো. আলী হোসেন প্রমুখ।\n'}, {'headline': '\nবিএনবিসির চূড়ান্ত সংস্করণ গেজেট আকারে প্রকাশ হতে যাচ্ছে\n', 'article': '\nবাংলাদেশ ন্যাশনাল বিল্ডিং কোডের (বিএনবিসি) ২০১৭ (প্রকাশিতব্য ২০১৯) চূড়ান্ত সংস্করণ গেজেট আকারে প্রকাশের জন্য গৃহায়ণ ও গণপূর্ত মন্ত্রী শ ম রেজাউল করিমকে হস্তান্তর করা হয়েছে। বিএনবিসি প্রণয়নের জন্য গঠিত স্টিয়ারিং কমিটি আজ সোমবার সচিবালয়ে গৃহায়ণ ও গণপূর্তমন্ত্রীর দপ্তরে শ ম রেজাউল করিমের কাছে চূড়ান্ত সংস্করণ হস্তান্তর করে।\nগৃহায়ণ ও গণপূর্ত মন্ত্রণালয়ের এক প্রেস বিজ্ঞপ্তিতে এ কথা বলা হয়েছে।\nপ্রেস বিজ্ঞপ্তিতে বলা হয়েছে, বাংলাদেশ প্রকৌশল বিশ্ববিদ্যালয়ের ব্যুরো অব রিসার্চ টেস্টিং অ্যান্ড কনসালটেশনের (বিআরটিসি) সহযোগিতায় হাউজিং অ্যান্ড বিল্ডিং রিসার্চ ইনস্টিটিউট বিএনবিসির চূড়ান্ত সংস্করণ তৈরি করেছে। এই বিল্ডিং কোড প্রণয়নের জন্য গঠিত স্টিয়ারিং কমিটির আহ্বায়ক ছিলেন স্থাপত্য অধিদপ্তরের প্রধান স্থপতি কাজী গোলাম নাসির এবং সদস্যসচিব ছিলেন হাউজিং অ্যান্ড বিল্ডিং রিসার্চ ইনস্টিটিউটের মহাপরিচালক মোহাম্মদ শামীম আখতার।\nতিনটি ভলিউমের বিএনবিসির চূড়ান্ত সংস্করণ ২০১৯ সালে গেজেট আকারে প্রকাশ হতে যাচ্ছে। গেজেট প্রকাশের পর এটি অনতিবিলম্বে কার্যকর হবে। গেজেট প্রকাশের পর বিএনবিসি ভবন নির্মাণের সঙ্গে জড়িত সকল পেশাজীবীদের জন্য সুষ্ঠুভাবে ভবন নির্মাণের ক্ষেত্রে তাদের কার্যক্রম পরিচালনায় অত্যন্ত সহায়ক হবে।\nকারিগরি দিক থেকে বিএনবিসির বর্তমান সংস্করণ যুগোপযোগী ও সর্বাধুনিক তথ্যসমৃদ্ধ নীতিমালা। কাঠামো কৌশল, স্থাপত্য কৌশল, ভিত্তি কৌশল, অগ্নি প্রতিরোধ, প্লাম্বিং, তড়িৎ কৌশল, যন্ত্র কৌশল ইত্যাদি কারিগরি বিষয়ে এ কোডে সুস্পষ্ট দিক নির্দেশনা রয়েছে। আরেকটি উল্লেখযোগ্য দিক হচ্ছে, এই কোড বাস্তবায়নের জন্য এতে বাংলাদেশ বিল্ডিং রেগুলেটরি অথোরিটি গঠনের প্রস্তাব সংযোজন করা হয়েছে।\nবিএনবিসি গেজেট আকারে প্রকাশের পরে বাংলাদেশের সকল ভবন নির্মাণের ক্ষেত্রে এটি মেনে চলা আইনগতভাবে বাধ্যতামূলক হবে।\nএ সময় গৃহায়ণ ও গণপূর্ত মন্ত্রণালয়ের সচিব মো. শহীদ উল্লা খন্দকার, মন্ত্রণালয়ের অতিরিক্ত সচিব মো. আখতার হোসেন, গণপূর্ত অধিদপ্তরের প্রধান প্রকৌশলী মো. সাহাদাত হোসেন, রাজউকের চেয়ারম্যান ড. সুলতান আহমেদ, হাউজিং অ্যান্ড বিল্ডিং রিসার্চ ইনস্টিটিউটের মহাপরিচালক মোহাম্মদ শামীম আখতার, বাংলাদেশ প্রকৌশল বিশ্ববিদ্যালয়ের পুর কৌশল বিভাগের অধ্যাপক ড. রাকিব আহসান প্রমুখ উপস্থিত ছিলেন।\n'}, {'headline': '\nবিডি ক্লিনের যাত্রা শুরু ঝালকাঠিতে\n', 'article': '\nধীরে ধীরে পরিপূর্ণতা লাভ করছে স্বপ্নের। কাজের ধারাবাহিকতার ধারায় নতুন উদ্যমে এগিয়ে চলেছে স্বেচ্ছাসেবী সংগঠন বিডি ক্লিন। এবার নতুন করে যুক্ত হলো ঝালকাঠি জেলা। গতকাল রোববার থেকে পথ চলা শুরু হলো বিডি ক্লিন ঝালকাঠি নামে নতুন শাখার।\nএকঝাঁক উদীয়মান তরুণ পরিচ্ছন্ন বাংলাদেশ গড়ার মানসিকতায় বিডি ক্লিনের সঙ্গে সম্পৃক্ত হয়ে রোববার উপস্থিত ছিলেন ঝালকাঠি পৌর মিনি পার্কে। বিকেল শপথ পাঠের মধ্য দিয়ে শুরু হয় কাজ। শেষ হয় পরিচ্ছন্ন পৌর মিনি পার্ক উপহারের মধ্য দিয়ে।\nপরিচ্ছন্নতার বার্তা সবখানে ছড়িয়ে পড়ার প্রত্যয়ে কাজ করছে বিডি ক্লিন। বিডি ক্লিন দুই বছর পার করে তিন বছরে পা দিয়েছে। থেমে নেই পথ চলা। পথচলার ডানায় যুক্ত হয়েছে অনেক পালক। এবার একদল তরুণ তাদের কর্ম দিয়ে পরিচ্ছন্ন ঝালকাঠি উপহার দেওয়ার প্রতিজ্ঞায় কাজ শুরু করলেন।\nআরও পড়ুন...বিডি ক্লিন: পরিচ্ছন্ন বাংলাদেশের জন্যপরিত্যক্ত প্লাস্টিক দিলে মিলছে গাছের চারা\xa0\n'}, {'headline': '\nবাস-ট্রাক সংঘর্ষ, প্রাণ গেল চালকের সহকারীর\n', 'article': '\nঢাকার মাতুয়াইল এলাকায় বাস-ট্রাকের সংঘর্ষের ঘটনা ঘটেছে। এতে প্রাণ গেছে বাসচালকের সহকারীর। সোমবার বিকেলে ময়নাতদন্ত শেষে ঢাকা মেডিকেল কলেজ (ঢামেক) হাসপাতাল থেকে তাঁর লাশ নিয়ে গেছেন স্বজনেরা। এ ঘটনায় আহত হয়েছেন ওই বাসের সুপারভাইজার মনিরুজ্জামান (৩৫)।\nমারা যাওয়া চালকের সহকারীর নাম আবদুল কুদ্দুস (৪৫)। তিনি শ্যামলী পরিবহনের একটি বাসের চালকের সহকারী ছিলেন। তিনি কুমিল্লা জেলার চান্দিনা উপজেলার নবীয়াবাজ গ্রামের মৃত আবদুর রবের ছেলে। তাঁর পরিবারে স্ত্রী ও দুটি কন্যাসন্তান আছে।\nআহত সুপারভাইজার মনিরুজ্জামান বলেন, তাঁরা চট্টগ্রাম থেকে যাত্রী নিয়ে ঢাকায় ফিরছিলেন। ভোর সাড়ে চারটার দিকে বাসটি যখন মাতুয়াইলের মা ও শিশু হাসপাতালের সামনে আসে, তখন বাস-ট্রাকের সংঘর্ষ হয়। এতে তিনি ও তাঁর বাসের হেলপার কুদ্দুস আহত হন। পরে তাঁদের উদ্ধার করে ঢাকা মেডিকেলে নেওয়া হলে কুদ্দুস মারা যান।\nযাত্রাবাড়ী থানার উপপরিদর্শক (এসআই) কে এম আজিজুল হক বলেন, দুর্ঘটনার কবলে পড়া বাস ও ট্রাক দুটি জব্দ করা হয়েছে। তবে উভয় পরিবহনের চালকই পালিয়ে গেছেন। তাঁদের আটকের চেষ্টা চলছে।\xa0\n'}, {'headline': '\nপাকিস্তানের অর্থনৈতিক চাঙার অনুষ্ঠানে ‘বেলি ড্যান্স’\n', 'article': '\nদায়িত্ব নেওয়ার বছর পার হলেও পাকিস্তানকে অর্থনৈতিক দুরবস্থা থেকে টেনে তুলতে পারেননি ইমরান খান। বছর পূর্তির আগেই ১ হাজার ৬০০ কোটি মার্কিন ডলার ঋণও নিয়ে ফেলেছেন পাকিস্তানি প্রধানমন্ত্রী। অর্থনীতিকে চাঙা করে তুলতে আন্তর্জাতিক মুদ্রা তহবিলের (আইএমএফ) সঙ্গে সম্মেলনের আয়োজন করেছিল পাকিস্তানের শারহাদ চেম্বার অব কমার্স অ্যান্ড ইন্ডাস্ট্রি (এসসিসিআইপি)। তবে সম্মেলনের বিষয়বস্তু ছাপিয়ে আলোচনার কেন্দ্রবিন্দু হয়ে উঠেছে নারীর " ‘বেলি ড্যান্স!’\nভারতীয় সংবাদমাধ্যম ইন্ডিয়ান এক্সপ্রেসের প্রতিবেদনে বলা হয়েছে, উদ্যোক্তাদের পাকিস্তানে বিনিয়োগে আগ্রহী করে তুলতে আজারবাইজানের রাজধানী বাকুতে আইএমএফের সঙ্গে বৈঠকে বসে এসসিসিআইপি। সম্মেলনে আমন্ত্রণ জানানো হয় বেশ কয়েকজন বেলি ড্যান্সারকেও। সম্মেলনের একপর্যায়ে উদ্যোক্তাদের সামনে নাচ পরিবেশন করেন তাঁরা। উদ্যোক্তাদেরও সেই নাচ উপভোগ করতে দেখা গেছে। সামাজিক যোগাযোগমাধ্যমে সেই ভিডিওচিত্র ছড়িয়ে পরার পর থেকেই শুরু হয়েছে আলোচনা-সমালোচনা।\nপাকিস্তানি সাংবাদিক গুল বুখারি ১ মিনিট ১৯ সেকেন্ডের একটি ভিডিও টুইটারে শেয়ার করেছেন। ভিডিওর সঙ্গে তিনি লিখেছেন, ‘প্রধান অর্থনীতিবিদ (পাকিস্তানের) যখন বেলি ড্যান্সারদের দিয়ে পাকিস্তানে বিনিয়োগ করতে বিনিয়োগকারীদের প্রলুব্ধ করেন...’। ভিডিওটি শেয়ার করার পর থেকেই অনলাইনে বেশ সাড়া ফেলেছে। এরই মধ্যে ভিডিওটি ১ লাখের বেশি বার দেখা হয়েছে। অনেকেই ভিডিওটি শেয়ার করে সমালোচনা করছেন। ভিডিও শেয়ার করে এক পাকিস্তানি নাগরিক লিখেছেন, ‘জাতি হিসেবে আমরা কোথায় গিয়ে ঠেকছি?’\nপাকিস্তানে অর্থনৈতিক দুরবস্থা কাটাতে সহায়তা করতে সেপ্টেম্বর মাসেই পাকিস্তানে একটি প্রতিনিধি দল পাঠানোর কথা রয়েছে আইএমএফের।\n'}, {'headline': '\nজন্মদিনে নতুন ছবির ঘোষণা দিয়েছেন অক্ষয় কুমার\n', 'article': '\nঅক্ষয় কুমার আজ ৫২ বছরে দাঁড়িয়েছেন। এখনো তাঁকে বলা হয় ভারতের সবচেয়ে ‘ফিট’ নায়ক। আর বক্স অফিসে তাঁর ছবিগুলো যত বড় অঙ্কের অর্থ তুলে আনছে, সেই বিবেচনায় তাঁর আরেক নাম ‘হিট মেশিন’। অভিনয়ের পাশাপাশি ফিটনেস ফ্রিক অক্ষয় কিন্তু তায়কোয়ানদোতে ব্ল্যাক বেল্ট। জীবনের কোনো পর্যায়ে তিনি ফিটনেস থেকে এক চুল সরে আসেননি। তাই আজ ৫২ বছরে দাঁড়িয়েও তিনি হার মানাতে পারেন ২০ অথবা ৩০–এর কোঠায় থাকা একাধিক অভিনেতাকে। বেঞ্জামিন বাটনের মতো অক্ষয়ের ক্ষেত্রেও বয়স যেন বিপরীত দিকে এগোচ্ছে। বলিউডে ‘খান’দের রাজত্বে তিনি উজ্জ্বল ব্যতিক্রম। অ্যাকশন দিয়ে শুরু করে পরে কমেডিতেও সফল। জাতীয় পুরস্কার, ফিল্ম ফেয়ার অ্যাওয়ার্ডসহ বহু পুরস্কার রয়েছে তাঁর ঝুলিতে।\nআসল নাম রাজীব হরি ওম ভাটিয়া। অক্ষয় কুমার হয়েছেন ১৯৯১ সালে, বলিউডে যোগ দিয়ে। এবারের জন্মদিনে এক বিশেষ ঘোষণা দিলেন অক্ষয় কুমার। জানালেন খুব শিগগিরই তাঁকে দেখা যাবে তাঁর অভিনয় জীবনের প্রথম ঐতিহাসিক চরিত্রে। যশরাজ ফিল্মস প্রযোজিত ছবি ‘পৃথ্বীরাজ’-এ অক্ষয় কুমারকে পাওয়া যাবে নাম ভূমিকায়। পরিচালক চন্দ্র প্রকাশ দ্বিবেদীর হাতেই দেওয়া হয়েছে এই ছবির পরিচালনার দায়িত্ব। ২০২০ সালের দিওয়ালিতে ছবিটি মুক্তির কথা রয়েছে।\nআজ সোমবার জন্মদিনেই টুইট করে ভক্তদের সঙ্গে পৃথ্বীরাজের কথা ঘোষণা করলেন অক্ষয়। শেয়ার করলেন ছবি, লোগো, ভিডিও। ডেকান ক্রনিকলকে দেওয়া এক সাক্ষাৎকারে তিনি জানিয়েছেন, ‘ভারতের সবচেয়ে সাহসী রাজাদের একজন পৃথ্বীরাজ চৌহানের ভূমিকায় অভিনয় করা খুবই সৌভাগ্যের। চৌহানের বীরত্ব ও শৌর্যকে মানুষের সামনে নিয়ে আসার এক বিনীত প্রয়াস এই চলচ্চিত্র। ভারতের নাগরিক হিসেবে আমাদের সব সময়ে উচিত সেই সব মানুষের কথা সামনে নিয়ে আসা, যাঁরা দেশের জন্য নিজেদের উত্\u200dসর্গ করেছিলেন। তিনি একজন সত্যিকারের কিংবদন্তী। কোনো অবস্থাতেই ভয়ে পিছিয়ে আসেননি তিনি। জন্মদিনে এই ছবির খবর আসায় এই দিনটা আরও বিশেষ হয়ে উঠল।’ এর আগে আমির খানও জন্মদিনে ‘লাল সিং চাড্ডা’ ছবির ঘোষণা দেন।\nবলিউড তারকা কৃতি শ্যানন, জন আব্রাহাম, রীতেশ দেশমুখ, নীল নিতিন মুকেশ, তুষার কাপুর, অনিল কাপুর, আথিয়া শেঠিসহ অনেক তারকাই টুইটারে অক্ষয় কুমারকে জন্মদিনের শুভেচ্ছা জানিয়েছেন।\n১৯৬৭ সালের ৯ সেপ্টেম্বর পাঞ্চাবের অমৃতসরে জন্ম অক্ষয় কুমারের। অন্যদিকে রায় পিথোরা ওরফে পৃথ্বীরাজ চৌহান জন্মেছিলেন ১১৪৯ খ্রিস্টাব্দে। মাত্র ১৩ বছর বয়সে তিনি দিল্লির সিংহাসনে আরোহণ করেন। ১১৭৫ সালে তিনি কনৌজের রাজা জয়চন্দ্রের কন্যা সংযুক্তাকে অপহরণ করে বিয়ে করেন। এটি ভারতের জনপ্রিয় প্রেমের উপাখ্যান হিসেবে প্রজন্মের পর প্রজন্ম চর্চিত হয়। ১১৯২ সালে মাত্র ৪৩ বছর বয়সে তরাইনের দ্বিতীয় যুদ্ধে পরাজিত ও বন্দী হয়ে মৃত্যুবরণ করেন। অক্ষয় পৃথ্বীরাজ হলেও সংযুক্তা কে হবেন, তা জানা যায়নি এখনো।\n'}, {'headline': '\nভারতের কোনো রাজ্যে বিদেশির স্থান নেই: অমিত শাহ\n', 'article': '\nশুধু আসাম নয়, ভারতের কোনো রাজ্যে একজন বিদেশিরও স্থান হবে না। সব জায়গা থেকে অবৈধ অভিবাসীকে উচ্ছেদ করা হবে। ভারতের কেন্দ্রীয় স্বরাষ্ট্রমন্ত্রী অমিত শাহ আজ সোমবার উত্তর–পূর্বাঞ্চলীয় রাজ্য আসামে আরও একবার এই কথা বললেন।\nগতকাল রোববার দুই দিনের সফরে নর্থ ইস্টার্ন কাউন্সিলের বৈঠকে যোগ দিতে আসাম আসেন অমিত শাহ। আসামের জাতীয় নাগরিক পঞ্জি তালিকা (এনআরসি) প্রকাশের পর এই তাঁর প্রথম আসাম সফর। গতকালই তিনি বলেছিলেন, কোনো অবৈধ অভিবাসীকে এ দেশে থাকতে দেওয়া হবে না। সোমবার তিনি এক ধাপ এগিয়ে বলেন, ‘ছোট রাজ্যগুলোর ধারণা, আসাম থেকে তাড়া খেয়ে অবৈধ অভিবাসীরা ওই সব রাজ্যে ঘাঁটি গাড়ছে। কিন্তু আমরা তা হতে দেব না। আমরা গোটা দেশকেই অনুপ্রবেশকারীমুক্ত করতে বদ্ধপরিকর।’\nঅমিত শাহ বলেন, ‘আমাদের একটা পরিকল্পনা রয়েছে। সব রাজ্যের সঙ্গে কথা বলে তাদের সাহায্যে আমরা সেই পরিকল্পনা কায়েম করব।’\nআসামে এনআরসি তৈরি করা হচ্ছে সুপ্রিম কোর্টের নির্দেশে। ১৯৮৫ সালে সই হওয়া আসাম চুক্তিতেই এনআরসি তৈরির কথা ছিল। ঠিক হয়েছিল, ১৯৭১ সালের ২৪ মার্চ রাত ১২টার আগে যাঁরা রাজ্যে বসবাস করার প্রমাণ দাখিল করতে পারবেন, তাঁদের ভারতীয় নাগরিক হিসেবে গণ্য করা হবে। ভারতের সর্বোচ্চ আদালত চুক্তির ওই ধারা বলবৎ করার নির্দেশ দেন। কিন্তু শাসক দল বিজেপি এককদম এগিয়ে সারা দেশে এনআরসি তৈরির পরিকল্পনা নিয়েছে। আসামের এনআরসি নিয়ে বিতর্ক তীব্র। রাজ্যের বিজেপি নেতারা এনআরসি খারিজ করেছেন যেহেতু অনাগরিক হিসেবে মুসলমানদের তুলনায় হিন্দুদের সংখ্যা বেশি। রাজ্য নেতাদের সেই অখুশি ও অসন্তোষ সত্ত্বেও অমিত শাহ প্রকারান্তরে দেশের সব রাজ্যে এনআরসি করার কথা শুনিয়ে রাখলেন।\nনর্থ ইস্টার্ন কাউন্সিলের সদস্য দেশের উত্তর–পূর্বাঞ্চলীয় রাজ্যগুলো। আসামের লাগোয়া রাজ্য মেঘালয়ের আশঙ্কা, আসাম থেকে তাড়া খেয়ে বহু অবৈধ অভিবাসী ওখানে গিয়ে ঠাঁই নিয়েছে। কাউন্সিলের বৈঠকে সেই আশঙ্কা পুরোপুরি দূর করে দিয়ে কেন্দ্রীয় স্বরাষ্ট্রমন্ত্রী অমিত শাহ বলেন, ‘আমরা তা কিছুতেই হতে দেব না। গোটা দেশকেই আমরা অনুপ্রবেশকারী মুক্ত করব। এটা আমাদের প্রতিশ্রুতি।’\nএই সঙ্গে অন্য একটি আশঙ্কাও তিনি দূর করে দিতে চেয়েছেন। অমিত শাহ বলেছেন, সংবিধানের ৩৭০ ধারা বাতিল করে দেওয়া হলেও ৩৭১ ধারা ও তার কোনো অনুচ্ছেদ খারিজ করা হবে না। এই প্রসঙ্গে তিনি প্রধানত উপজাতি–অধ্যুষিত রাজ্যগুলোকে আশ্বস্ত করে বলেন, সরকার নাগরিকত্ব বিলে যে সংশোধন আনতে চাইছে তা যাতে উপজাতিদের কোনো আইন লঙ্ঘন না করে তা দেখা হবে। নাগরিকত্ব বিলে সংশোধন এনে বিজেপি সরকার চাইছে বাংলাদেশ, পাকিস্তান ও আফগানিস্তান থেকে চলে আসা অমুসলিম সম্প্রদায়দের ভারতীয় নাগরিকত্ব দিতে। আসামের বহু মানুষের ধারণা, আসামে অনাগরিক হিসেবে চিহ্নিত হওয়া হিন্দুদের বিজেপি ওই প্রক্রিয়ায় ভারতীয় নাগরিক বলে গণ্য করবে। তেমন হলে শুধু মাত্র মুসলমান অনাগরিকরাই অবৈধ অভিবাসী বলে গণ্য হবেন। আসামে চূড়ান্ত এনআরসি তালিকায় যে ১৯ লাখ মানুষের নাম নেই, তার মধ্যে রয়েছে ১২ লাখ হিন্দু, বাকিরা মুসলমান।\nবিজেপি সভাপতি হিসেবে বিভিন্ন নির্বাচনী জনসভায় অমিত শাহসহ অন্য নেতারা অবৈধ অভিবাসীদের বাংলাদেশে ফেরত পাঠানোর ওপর জোর দিতেন। গুয়াহাটিতে স্বরাষ্ট্রমন্ত্রী হিসেবে এসে অমিত শাহ কিন্তু একবারের জন্যও অবৈধ অভিবাসীদের বাংলাদেশে ফেরত পাঠানোর কথা উল্লেখ করেননি। স্পষ্টতই, কূটনৈতিক জটিলতা এড়ানোই ছিল লক্ষ্য। বিশেষত, প্রধানমন্ত্রী শেখ হাসিনা আগামী মাসের গোড়ায় যখন দ্বিপক্ষীয় সফরে ভারতে আসছেন। বাংলাদেশকে ভারতও একাধিকবার জানিয়েছে, আসামের এনআরসি ভারতের অভ্যন্তরীণ বিষয়। গত মাসে ঢাকা সফরে গিয়ে একই কথা বলে এসেছেন ভারতের পররাষ্ট্রমন্ত্রী এস জয়শঙ্কর।\n'}, {'headline': '\nনৌবিহারে শাহরুখের সঙ্গে ব্রাভোর ‘লুঙ্গি ড্যান্স’\n', 'article': "\nভাসমান জলযানে লুঙ্গি ড্যান্স। তাও আবার শাহরুখ খান, ডিজে সঙ্গে ব্রাভো। সমাগতরাই বলতে পারবেন সময়টা কত বেশি দৃষ্টিসুখ দিয়েছে তাঁদের। তবে যাঁরা ঘটনাস্থলে ছিলেন না, তাদের হতাশ হওয়ার কিছু নেই। টুইটারে শাহরুখ খানের ফ্যান ক্লাব এবং ডিজে ব্রাভো ইনস্টাগ্রামে সেই নৃত্যের ভিডিও দৃশ্য শেয়ার করেছেন। যেখানে আসর জমিয়ে লুঙ্গি ড্যান্স দিচ্ছেন শাহরুখ ও ব্রাভো।  ওয়েস্ট ইন্ডিজের জমজমাট ক্যারিবিয়ান প্রিমিয়ার লিগের আসর। আর সেখানে এই উপলক্ষে পৌঁছে গিয়েছিলেন শাহরুখ খান। শাহরুখকে ঘিরে জমজমাট মেজাজে ধরা দেন ক্যারিবিয়ান ক্রিকেটাররা। এমন এক সন্ধ্যাতেই ব্রাভো রীতিমতো টক্কর দিলেন শাহরুখকে।\nব্যবসাসফল ছবি ‘চেন্নাই এক্সপ্রেস’র ‘লুঙ্গি ড্যান্স’ গানের জনপ্রিয়তা একটা সময় চরমে পৌঁছে যায়। এই গানের তালে শাহরুখের নাচ রীতিমতো ভাইরাল হয়ে যায়। আসল গানে শাহরুখকে দেখা যায় থালাইভা রজনীকান্তকে শ্রদ্ধা জানাতে। শাহরুখের সঙ্গে সেই নাচের দৃশ্যে ছিলেন ছবির নায়িকা দীপিকা পাড়ুকোন। তবে ক্যারিবিয়ান প্রিমিয়ার লিগের ম্যাচের পর রাতে এক ‘সাকসেস পার্টি' তে শাহরুখের সঙ্গে ‘লুঙ্গি ড্যান্স’ গানের ভিডিওতে দেখা যায় ক্রিকেটার ডোয়াইন ব্রাভোকে নাচতে। ভিডিও চিত্রে দেখা যায়, গানের সঙ্গে তাল মিলিয়ে নাচার চেষ্টা করছেন ব্রাভো। শাহরুখ নাচছেন তাঁর চেনা পরিচিত মুদ্রাগুলো দিয়েই। দুই ভুবনের দুই তারকার নৃত্য রীতিমতো আনন্দের ঢেউ তোলে সমাগতদের মাঝে। সবাই করতালি আর উল্লাসে সমর্থন দেন তাঁদের। যথারীতি এই ভিডিও ভাইরাল হতেই তা ক্রিকেট ও বলিউড দুই দুনিয়াতেই রীতিমতো সাড়া ফেলে দিয়েছে।\nগত ৪ আগস্ট শুরু হয়েছে ক্যারিবিয়ান প্রিমিয়ার লীগ। সেপ্টেম্বর মাসের ১৬ তারিখ অবধি চলবে এই সিরিজ। ইতিমধ্যে ত্রিনবাগো নাইট রাইডার্স টানা তৃতীয় জয় তুলে নিয়েছে দলটি। স্বভাবতই উচ্ছ্বসিত ফ্র্যাঞ্চাইজিটির মালিক বলিউড বাদশা শাহরুখ খান। দলের খেলোয়াড়দের সঙ্গে নেচে গেয়ে সময় কাটাচ্ছেন তিনি। এভাবে যেমন সবাইকে উৎসাহিত করছেন, তেমনি রাখছেন চাঙা। এর আগে শাহরুখের দলের জন্য গান গেয়েছেন ব্রাভো। ম্যাচ জেতার পর ‘চ্যাম্পিয়ন’ গানটি গেয়ে সবার মন জয় করেছিলেন এই অল রাউন্ডার। এই গানের ভিডিওতে ব্রাভোর সঙ্গে নাচতে দেখা গেছে কিং খানকে। ইতিমধ্যে ঘনঘন শেয়ার হওয়া শুরু হয়েছে ভিডিওটি। ডোয়াইন ব্রাভো নিজেই ভিডিওটি শেয়ার করার সময় জানিয়েছেন, এই গানের কথা তিনি নিজেই লিখেছেন। প্রযোজনা করেছেন উইজ। তবে সুযোগটি পাওয়ার জন্য শাহরুখ খানকে ধন্যবাদ জানিয়েছেন ব্রাভো। শাহরুখ টুইটারে তাঁর টাইমলাইনে শেয়ার করেছেন এবং লিখেছেন, ‘আমার বন্ধু এবং ক্যাপ্টেন ডি জে ব্রাভো গানটির মধ্যে দিয়ে নাইট বাহিনী কেমন খেলে তার বর্ণনা দিয়েছেন।’\n\xa0\n"}, {'headline': '\nশিক্ষকের বেতের আঘাতে চোখ হারানোর শঙ্কায় স্কুলছাত্রী\n', 'article': '\nশিক্ষার্থীদের হইচই থামাতে পাশের কক্ষ থেকে বেত নিয়ে এসেছিলেন শিক্ষক। একপর্যায়ে হাতে থাকা বেতটি ছুড়ে মারলে সেটি আঘাত করে এক ছাত্রীর চোখে। আঘাতের কারণে সেই স্কুলছাত্রী এখন চোখ হারানোর শঙ্কায় আছে।\nঘটনাটি ঘটেছে হবিগঞ্জ সদর উপজেলার যাদবপুর সরকারি প্রাথমিক বিদ্যালয়ে। আহত স্কুলছাত্রীর নাম হাবিবা আক্তার (৮)। সে ওই বিদ্যালয়ের তৃতীয় শ্রেণির শিক্ষার্থী। অভিযুক্ত শিক্ষকের নাম নিরঞ্জন দাস। উন্নত চিকিৎসার জন্য স্কুলছাত্রীকে আজ সোমবার ঢাকা মেডিকেল কলেজ হাসপাতালে নেওয়া হয়েছে।\nস্কুলছাত্রীর পরিবার ও প্রত্যক্ষদর্শী শিক্ষার্থীদের সঙ্গে কথা বলে জানা গেছে, শ্রেণিকক্ষে শিক্ষক না থাকায় গতকাল রোববার দুপুর ১২টার দিকে সহপাঠীদের সঙ্গে শ্রেণিকক্ষে বসে গল্প করছিল হাবিবা। এ সময় পাশের কক্ষে দ্বিতীয় শ্রেণির শিক্ষার্থীদের পড়াচ্ছিলেন নিরঞ্জন দাস। পাশের কক্ষের শিক্ষার্থীদের হইচই শুনে হাতে বেত নিয়ে তেড়ে আসেন নিরঞ্জন। একপর্যায়ে বেতটি ছুড়ে মারলে তা হাবিবার বাঁ চোখে আঘাত হানে। এ সময় তার চোখ দিয়ে রক্তক্ষরণ শুরু হয়। পরে অন্য শিক্ষক ও আশপাশের লোকেরা হাবিবাকে উদ্ধার করে হবিগঞ্জ আধুনিক জেলা সদর হাসপাতালে নিয়ে যান। পরে আজ সোমবার সকালে উন্নত চিকিৎসার জন্য তাকে ঢাকা মেডিকেল কলেজ হাসপাতালে নেওয়া হয়।\nহবিগঞ্জ আধুনিক জেলা সদর হাসপাতালের চিকিৎসক মিঠুন রায় প্রথম আলোকে বলেন, বেতটি সরাসরি চোখে আঘাত করায় মেয়েটির বাঁ চোখটি বেশ ক্ষতিগ্রস্ত হয়েছে। উন্নত চিকিৎসার জন্য তাকে ঢাকায় পাঠানোর পরামর্শ দেওয়া হয়েছে।\nআহত স্কুলছাত্রী হাবিবার বাবা শাহিন মিয়া বলেন, ‘স্থানীয় চিকিৎসকেরা বলেছেন আমার মেয়ের চোখের অবস্থা খুব একটা ভালো নয়। মেয়ের চোখ বাঁচাতে ঢাকায় নিয়ে যাচ্ছি।’\nজানতে চাইলে অভিযুক্ত শিক্ষক নিরঞ্জন দাস প্রথম আলোকে বলেন, দ্বিতীয় শ্রেণির শিক্ষার্থীদের পড়াচ্ছিলেন তিনি। পাশের শ্রেণিকক্ষে শিক্ষার্থীদের হইচইয়ের কারণে তাঁর পড়াতে অসুবিধা হচ্ছিল। এ কারণে তিনি হালকাভাবে বেতটি ছুড়ে মারলে আকস্মিকভাবে বেতটি ওই ছাত্রীর চোখে লেগে যায়। অনিচ্ছাকৃতভাবে এই ভুল করে ফেলেছেন তিনি। হাবিবার চিকিৎসার ব্যয়ভার গ্রহণ করবেন বলেও জানান তিনি।\nহবিগঞ্জ সদর মডেল থানার ভারপ্রাপ্ত কর্মকর্তা (ওসি) মাসুক আলী প্রথম আলোকে বলেন, এ ব্যাপারে মেয়েটির অভিভাবকদের কাছ থেকে কোনো অভিযোগ এখনো তাঁরা পাননি। অভিযোগ পেলে আইনানুগ ব্যবস্থা গ্রহণ করা হবে।\nজেলা প্রাথমিক শিক্ষা কর্মকর্তা আবদুর রাজ্জাক প্রথম আলোকে বলেন, এভাবে বেত দিয়ে আঘাত করা তো দূরের কথা, শ্রেণিকক্ষে বেত নিয়ে যাওয়ারই কোনো বিধান নেই। বিষয়টি তদন্ত করে আইনানুগ ব্যবস্থা গ্রহণ করা হবে বলে জানান তিনি।\n'}, {'headline': '\n‘অপো এ৯’ ফোনে ৮ জিবি র\u200c্যাম\n', 'article': '\nচলতি মাসের মাঝামাঝি সময়ে অপো বাংলাদেশ বাজারে আনছে স্মার্টফোন ‘অপো এ৯’ এর উন্নততর ‘২০২০’ সংস্করণ। এ বছরের শুরুতেই বাজারে আসে অপো এ৯ স্মার্টফোন। ভারী গেমস এবং মাল্টিটাস্কিং এর ক্ষেত্রে মসৃণ অভিজ্ঞতা দেওয়ার প্রয়াসে ফোনটিতে যুক্ত করা হয়েছে ৮ গিগাবাইট র\u200c্যাম।\nযেকোনো স্মার্টফোনের জন্যেই মাল্টিটাস্কিং সবচেয়ে বড় দুর্বলতা। র\u200c্যাম দুর্বল হলে অপারেটিং সিস্টেম সাধারণত ব্যাকগ্রাউন্ডে চলতে থাকা অনেক অ্যাপই জোর করে বন্ধ করে দেয়। আর এ কারণেই মাল্টিটাস্কিং, হাই-ইন্টেন্সিভ গেমিং, ছবি এবং ভিডিও প্রসেসিংয়ের মতো কাজগুলোতে ঘটে বিপত্তি। এই সমস্যাগুলো এড়াতেই বাজারে আসার অপেক্ষায় থাকা অপো এ৯ স্মার্টফোনটিতে ব্যবহার করা হয়েছে ৮ গিগাবাইট র\u200c্যাম।\nফোনটিতে ৮ গিগাবাইট র\u200c্যাম থাকায় স্মার্টফোনটি সহজেই পরিণত হবে হার্ডকোর গেমার কিংবা সামাজিক যোগাযোগ মাধ্যমে কন্টেন্ট নির্মাতাদের পছন্দের ফোনে। এ ছাড়াও বেশি রেজ্যুলেশনের ছবি কিংবা ৪কে মানের ভিডিও প্রসেসিংয়ের জন্যেও দারুণভাবে উপযোগী হবে ফোনটি। এসব ছাড়াও ফোনটিতে থাকছে অপোর নিজস্ব অপারেটিং সিস্টেম ‘কালার ওএস ৬.১’, ফলে অপারেটিং সিস্টেম ব্যবস্থাপনা ফোনটিকে করবে অধিকতর সক্ষম। এছাড়াও এর সাথে বাঁচাবে ব্যাটারির চার্জ।\n‘অপো এ৯ ২০২০’ সংস্করণে ৮ গিগাবাইট রযারবম স্থাপন করা প্রসঙ্গে অপো বাংলাদেশের ব্যবস্থাপনা পরিচালক মি. ডেমন ইয়াং বলেন, “অপো সবসময়েই গ্রাহক অভিজ্ঞতায় প্রাধান্য দিয়ে এসেছে। বিশেষ করে বর্তমান প্রজন্মের তরুণেরা স্মার্টফোন ব্যবহারের মাধ্যমে নানাবিধ মননশীল কাজে আত্মনিয়োগ করছে। ৮ গিগাবাইট র\u200c্যাম সমৃদ্ধ একটি স্মার্টফোনের মাধ্যমে তরুণেরা একদিকে যেমন কন্টেন্ট নির্মাণে ব্যবহার করতে সক্ষম হবে তেমনি উচ্চমানের গ্রাফিকস সমৃদ্ধ গেমিং এর ক্ষেত্রেও ফোনটি বেশ দারুণ অভিজ্ঞতা দেবে”। তিনি আরও জানান, সেপ্টেম্বরের মাঝামাঝি সময়ে দেশের বাজারে আসতে চলেছে ‘অপো এ৯ ২০২০’ সংস্করণ। অপো স্টোরসহ বিভিন্ন মাধ্যমে পাওয়া যাবে নতুন এই স্মার্টফোনটি।\n'}, {'headline': '\nইসি ভবনের আগুনে ক্ষতি\n', 'article': '\nরাজধানীর আগারগাঁওয়ে নির্বাচন কমিশন ভবনের নিচতলায় রোববার রাত ১১টার পর আগুন লাগে। ফায়ার সার্ভিসের ১০টি ইউনিটের চেষ্টায় রাত পৌনে ১টার দিকে আগুন নেভানো হয়। সোমবার বেলা একটার দিকে নির্বাচন ভবন চত্বরে আগুন লাগার স্থান পরিদর্শন শেষে জাতীয় পরিচয় নিবন্ধন অনুবিভাগের মহাপরিচালক ব্রিগেডিয়ার জেনারেল মোহাম্মদ সাইদুল ইসলাম বলেছেন, নির্বাচনে ভবনে লাগা আগুনে ক্ষতি সামান্যই।\n\n'}, {'headline': '\nজাবিতে শিক্ষকদের একাংশের মৌন মিছিল\n', 'article': '\nজাহাঙ্গীরনগর বিশ্ববিদ্যালয়ে (জাবি) চলমান উন্নয়ন প্রকল্পের দুর্নীতি ও অনিয়মের অভিযোগ প্রত্যাখ্যান করে মৌন মিছিল করেছেন উপাচার্যপন্থী শিক্ষকেরা। সোমবার বেলা সাড়ে ১১টায় সমাজবিজ্ঞান অনুষদ থেকে ‘বঙ্গবন্ধু শিক্ষক পরিষদ’ ব্যানারে মিছিল শুরু হয়। মিছিলটি ক্যাম্পাসের কয়েকটি সড়ক ঘুরে পুরোনো প্রশাসনিক ভবনের সামনে গিয়ে শেষ হয়। পরে সেখানে সংক্ষিপ্ত সমাবেশ হয়।\nবিশ্ববিদ্যালয়ে বর্তমানে ১ হাজার ৪৪৫ কোটি ৩৬ লাখ টাকার একটি উন্নয়ন প্রকল্পের কাজ চলছে। এ প্রকল্পের জন্য নেওয়া মহাপরিকল্পনা ‘অপরিকল্পিত’ দাবি করে আন্দোলন করে আসছিলেন শিক্ষক-শিক্ষার্থীদের একাংশ। আন্দোলনের মধ্যে ওই প্রকল্পের কাজ সুষ্ঠুভাবে সম্পন্ন করার জন্য ছাত্রলীগকে দুই কোটি টাকা ভাগাভাগি করে দেওয়ার অভিযোগে ওঠে। পরের দিন থেকে টাকা লেনদেনের অভিযোগের বিচার বিভাগীয় তদন্তসহ তিন দফা দাবিতে ‘দুর্নীতির বিরুদ্ধে জাহাঙ্গীরনগর’ ব্যানারে আন্দোলনে নামেন শিক্ষক-শিক্ষার্থীরা। এরপর ১ সেপ্টেম্বর থেকে এসব অভিযোগ ‘মিথ্যা’ ও ‘কল্পিত’ দাবি করে পাল্টা কর্মসূচি পালন করতে শুরু করেন উপাচার্যপন্থী শিক্ষকেরা।\nসমাবেশে শিক্ষক সমিতির সভাপতি অজিত কুমার মজুমদার বলেন, ‘আসুন, আমরা আলোচনার মাধ্যমে সমস্যার সমাধান করি। উপাচার্য মহোদয়ও সবাইকে আহ্বান জানিয়েছেন। কিন্তু এর মধ্যে পরিকল্পনা বাস্তবায়নে বাধা দেওয়া ও উপাচার্যের বিরুদ্ধে মিথ্যাচার করা সত্যিই লজ্জার বিষয়।’\nবঙ্গবন্ধু শিক্ষক পরিষদের সভাপতি আবদুল মান্নান চৌধুরী বলেন, ‘এই উপাচার্য দ্বিতীয়বারের মতো দায়িত্বে আছেন। সরকারের কাছে অনেক দেনদরবার করে এ প্রকল্পের অর্থায়ন ও অনুমোদন নিয়ে এসেছেন। অথচ একটি গোষ্ঠী এটাকে বাধা দিতে চেষ্টা করছে। আমি তাদের বলে দিতে চাই, কোনো শক্তিই এ প্রকল্প বাস্তবায়নে বাধা দিতে পারবে না।’\nপরিসংখ্যান বিভাগের অধ্যাপক আলমগীর কবিরের সঞ্চালনায় সমাবেশে উপস্থিত ছিলেন বঙ্গবন্ধু শিক্ষক পরিষদের সাধারণ সম্পাদক বশির আহমেদ, সমাজবিজ্ঞান অনুষদের ভারপ্রাপ্ত ডিন রাশেদা আখতারসহ প্রায় ৭০ জন শিক্ষক।\nশিক্ষক-শিক্ষার্থীদের গণসংযোগবিশ্ববিদ্যালয়ের চলমান উন্নয়ন প্রকল্পে দুর্নীতির অভিযোগের তদন্তসহ তিন দফা দাবিতে গণসংযোগ কর্মসূচি পালন করেছে শিক্ষার্থীদের একাংশ। ‘দুর্নীতির বিরুদ্ধে জাহাঙ্গীরনগর’ ব্যানারে দিনব্যাপী বিভিন্ন অনুষদ ভবন ও চত্বর ঘুরে এ কর্মসূচি পালন করেন তাঁরা। পাশাপাশি দুপুর ১২টার দিকে বিশ্ববিদ্যালয়ের মুরাদ চত্বরে দুর্নীতিবিরোধী গণসংগীত পরিবেশন করেন জাহাঙ্গীরনগর সাংস্কৃতিক জোট ও প্রগতিশীল ছাত্রজোটের নেতা-কর্মীরা। তাঁদের অন্য দুটি দাবি হলো বিশ্বকবি রবীন্দ্রনাথ ঠাকুর হল ঘিরে তিনটি হল নির্মাণের স্থান পুনর্নির্ধারণ ও বিশ্ববিদ্যালয়ের সব অংশীজনের মতামতের ভিত্তিতে মহাপরিকল্পনা পুনর্বিন্যাস।\n'}, {'headline': '\nসিআইএমএস অ্যাপস উদ্বোধন: অপরাধ প্রতিরোধে পুলিশের দক্ষতা বৃদ্ধি পেয়েছে, বললেন ডিএমপি কমিশনার\n', 'article': '\nনাগরিক তথ্য সংরক্ষিত থাকার কারণে মামলার রহস্য উদ্\u200cঘাটনে সহায়ক পরিবেশ সৃষ্টি হয়েছে এবং অপরাধ প্রতিরোধে পুলিশের দক্ষতা উল্লেখযোগ্যভাবে বৃদ্ধি পেয়েছে।\nআজ সোমবার সকালে সিটিজেন ইনফরমেশন ম্যানেজমেন্ট সিস্টেম (সিআইএমএস) বা নাগরিক তথ্য ব্যবস্থাপনা পদ্ধতির একটি অ্যাপস উদ্বোধনের সময় এ কথা জানান ঢাকা মেট্রোপলিটন পুলিশ (ডিএমপি) কমিশনার আছাদুজ্জামান মিয়া।\nরাজধানীর মিন্টো রোডে ডিএমপি মিডিয়া সেন্টারে এই অ্যাপস উদ্বোধনকালে আছাদুজ্জামান মিয়া বলেন, নাগরিক তথ্য সংরক্ষিত থাকার কারণে মামলার রহস্য উদ্\u200cঘাটনে যেমন সহায়ক পরিবেশ সৃষ্টি হয়েছে, তেমনি অপরাধ প্রতিরোধে ডিএমপির দক্ষতা উল্লেখযোগ্যভাবে বৃদ্ধি পেয়েছে। বিশেষ করে তথ্য গোপন করে কিংবা ভুল তথ্য দিয়ে বাড়িভাড়া নেওয়া প্রায় অসম্ভব বিধায় অপরাধী, সন্ত্রাসী ব্যক্তি বা গোষ্ঠী সহজে বাড়িভাড়া নিতে পারছে না।\nডিএমপি কমিশনার বলেন, ২০১৫ সাল থেকে ঢাকা মেট্রোপলিটন পুলিশ এলাকায় শুরু হয় বিট পুলিশিং প্রথা। এর উদ্দেশ্য ছিল অপরাধ প্রতিরোধ ও প্রতিকারে পুলিশের দক্ষতা বৃদ্ধি করে সমাজ থেকে অপরাধভীতি দূর করা এবং জনসম্পৃক্ততা বৃদ্ধি করে পুলিশভীতি দূর করা। অপরাধ ব্যবস্থাপনার জন্য নানা ধরনের তথ্য সংগ্রহের অংশ হিসেবে মহানগরে বসবাসরত নাগরিকের তথ্য সংগ্রহ, সংরক্ষণ এবং ব্যবস্থাপনার লক্ষ্যে ২০১৬ সাল থেকে শুরু হয় নাগরিক তথ্য সংগ্রহের কার্যক্রম। তথ্যের বহুবিধ ব্যবহার নিশ্চিত করার জন্য প্রস্তুত করা হয় সিআইএমএস। এর যাত্রা শুরু হয় ২০১৬ সালের ১ সেপ্টেম্বর। এখন সিআইএমএসএর তথ্যভান্ডারে ৭২ লাখেরও বেশি নাগরিকের তথ্য সংগৃহীত আছে।\nডিএমপি কমিশনার বলেন, ‘আমরা যখন নাগরিক তথ্য সংগ্রহ শুরু করি, তারপর থেকে সাধারণ অপরাধ কমা শুরু করেছে। এমনকি হোলি আর্টিজান বেকারিতে জঙ্গি হামলার পর নগরীতে বড় কোনো জঙ্গি আস্তানা গড়ে ওঠেনি। এই পদ্ধতি চালু থাকায় জঙ্গি মোকাবিলায় ভূমিকা রেখেছে।’\nআছাদুজ্জামান মিয়া বলেন, নাগরিক তথ্য সংগ্রহপ্রক্রিয়া ডিজিটাল করার লক্ষ্যে সিআইএমএস অ্যাপস তৈরি করা হয়েছে । যার ফলে তথ্য ডিজিটালি সংগ্রহ করা সম্ভব হবে, কর্মঘণ্টা কমে আসবে এবং জনবলের সাশ্রয় হবে। পাশাপাশি ভুল তথ্য এন্ট্রি বা অসম্পূর্ণ তথ্য এন্ট্রি দেওয়া কমে আসবে, নগরবাসীর সঙ্গে সরাসরি যোগাযোগের দ্বার উন্মোচিত হবে ও বাড়িওয়ালা অথবা ভাড়াটের ভৌগোলিক অবস্থান সম্পর্কে নিশ্চিত হওয়া যাবে।\nযেভাবে সিআইএমএস মোবাইল অ্যাপসে নাগরিক তথ্য নিবন্ধন করা যাবে :\nপ্রথমে Google Play Store এ গিয়ে CIMS DMP লিখে সার্চ দিয়ে অ্যাপসটি ডাউনলোড করতে হবে তারপর login অপশনে নিজের ফোন নম্বর দিয়ে নিবন্ধনে ক্লিক করতে হবে। এরপর একটি ভেরিফিকেশন কোড মোবাইলে পাঠানো হবে। ভেরিফিকেশন কোড অ্যাকটিভ করে পাসওয়ার্ড সেট করে login করলে বিভিন্ন ক্যাটাগরি দেখা যাবে। এখান থেকে আপনার অপশনটিতে ক্লিক করলে একটি ফরম পাবেন। ফরমে প্রদত্ত ঘরে সব তথ্য নির্ভুলভাবে পূরণ করে সাবমিট করলে কাজ শেষ হবে। তবে এ ক্ষেত্রে অবশ্যই মোবাইলে ইন্টারনেট সংযোগ থাকতে হবে। পূরণকৃত তথ্য সেন্ট্রাল ডেটাবেইসে যুক্ত হওয়ার আগে থানার অফিসার ইনচার্জ একজন নাগরিকের প্রদত্ত তথ্য যাচাই-বাছাই করে সঠিক থাকলে অ্যাপ্রুভাল দিলে CIMS এর মূল ডেটাবেইসে তাঁর তথ্য যুক্ত হবে। আর যদি কোনো কারণে কোনো ব্যক্তির ফরম পূরণ অসম্পূর্ণ হয় বা তথ্যে ভুল থাকে সে ক্ষেত্রে তাঁর মোবাইলে এসএমএস দিয়ে জানানো হবে।\n'}, {'headline': '\nদুর্নীতির অভিযোগে পবিপ্রবি প্রকৌশলী গ্রেপ্তার\n', 'article': '\nপ্রকল্পের অর্থ হাতিয়ে নেওয়ার অভিযোগে করা মামলায় পটুয়াখালী বিজ্ঞান ও প্রযুক্তি বিশ্ববিদ্যালয়ের (পবিপ্রবি) তত্ত্বাবধায়ক প্রকৌশলী মো. ইউনুছ শরীফকে গ্রেপ্তার করেছে দুর্নীতি দমন কমিশন (দুদক)। আজ সোমবার বিকেলে দুদকের উপপরিচালক মো. মোজাহার আলী সরদারের নেতৃত্বে একটি দল পটুয়াখালীর দুমকি বাজার থেকে তাঁকে গ্রেপ্তার করে।\nসংস্থাটির উপপরিচালক (জনসংযোগ) প্রণব কুমার ভট্টাচার্য প্রথম আলোকে বিষয়টি নিশ্চিত করেছেন। তিনি বলেন, আজই ওই প্রকৌশলীর বিরুদ্ধে মামলা করে দুদক।\nমামলার এজাহারের বলা হয়, বিশ্ববিদ্যালয়ের ৬টি প্রকল্পের কাজে দরপত্র মূল্যায়ন কমিটির অগোচরে দরদাতাদের দাখিল করা বিল অব কোয়ান্টিটি (বিওকিউ) অনুযায়ী সঠিক হিসাব না করে মিথ্যা ও ভুল হিসাবের মাধ্যমে ৬টি কোম্পানিকে সর্বনিম্ন দরদাতা নির্ধারণ করা হয়। এতে ঠিকাদার প্রতিষ্ঠানগুলোর হিসাব বিকৃত করে জালিয়াতি ও প্রতারণার মাধ্যমে দরপত্র মূল্যায়ন কমিটি ও কর্তৃপক্ষের অনুমোদনের ব্যবস্থা নিয়ে কার্যাদেশ দেওয়া হয়। এর মাধ্যমে সরকারের মোট ৫৩ লাখ ৫০ হাজার ৩৯০ টাকা ক্ষতি হয় বলে দুদকের অনুসন্ধানে প্রমাণ হয়েছে। \n২০১৬ সাল থেকে ২০১৭ সাল পর্যন্ত এ অনিয়ম হয়েছে।\n\xa0\n'}, {'headline': '\nব্যাটারি ছিনতাই করতে ইজিবাইকের চালককে গলা কেটে হত্যা\n', 'article': '\nগোপালগঞ্জে ইজিবাইকের ব্যাটারি ছিনতাই করতে সোহান শিকদার (১৮) নামে এক ইজিবাইকের চালককে গলা কেটে হত্যা করা হয়েছে। গোপালগঞ্জ সদর উপজেলার সাতপাড় ইউনিয়নে গতকাল রোববার দিবাগত রাতে এ ঘটনা ঘটে। আজ সোমবার দুপুর ১২টায় সাতপাড় ভূমি অফিসের সামনে থেকে লাশটি উদ্ধার করে পুলিশ।\nনিহত সোহান গোপালগঞ্জ সদর উপজেলার দুর্গাপুর ইউনিয়নের নিলখী গ্রামের বাসিন্দা। ঘটনায় জড়িত সন্দেহে একই ইউনিয়নের গোলাবাড়িয়া গ্রামের শাওন ফরাজীকে (২৫) আটক করেছে পুলিশ।\nপুলিশ ও স্থানীয় সূত্রে জানা গেছে, গতকাল রোববার বিকেলে একটি কাজের কথা বলে সোহানকে বাড়ি থেকে ডেকে নেন শাওন। সোহানের ইজিবাইক নিয়ে বের হন দুজন। একপর্যায়ে সাতপাড় ইউনিয়ন ভূমি অফিসের সামনে গেলে প্রথমে সোহানকে ধাক্কা মেরে ফেলে দেন শাওন। পরে সঙ্গে থাকা ছুরি দিয়ে গলা কেটে সোহানকে হত্যা করেন। ছুরিটি পাশের পুকুরে ফেলে সোহানের ইজিবাইক নিয়ে চলে আসে শাওন। পরে ইজিবাইকের চারটি ব্যাটারি খুলে নিয়ে ইজিবাইকটি পানিতে ফেলে দেন। আজ সোমবার সকালে স্থানীয় লোকজন করপাড়া এলাকার মধুমতী নদীর বিলরুট ক্যানেলের মধ্যে ইজিবাইকটি দেখতে পেয়ে পুলিশে খবর দেন। পরে পুলিশ ঘটনাস্থলে গিয়ে ইজিবাইকটি উদ্ধার করে। ইজিবাইকটি উদ্ধার হওয়ার পর স্থানীয় লোকজন পিটুনি দিয়ে শাওনকে পুলিশের হাতে তুলে দেন। পরে তাঁর দেওয়া তথ্য অনুসারে পুকুর থেকে রক্তমাখা ছুরিটি উদ্ধার করা হয়।\nগোপালগঞ্জের অতিরিক্ত পুলিশ সুপার (সদর সার্কেল) মোহাম্মদ ছানোয়ার হোসেন প্রথম আলোকে বলেন, নিহত সোহান সিকদার এবং আটক শাওন ফরাজি দুজনেই ইজিবাইকের চালক। তাঁরা দুজনই একে অপরকে আগে থেকে চিনতেন। ব্যাটারি ছিনতাইয়ের জন্যই সোহানকে গলা কেটে হত্যা করেন শাওন। পরে ব্যাটারি খুলে নিয়ে ইজিবাইকটি পানিতে ফেলে দেন। লাশ উদ্ধার করে গোপালগঞ্জ সদর হাসপাতাল মর্গে পাঠানো হয়েছে। এ বিষয়ে থানায় একটি হত্যা মামলা প্রক্রিয়াধীন।\n'}, {'headline': '\nটরন্টোয় পেন্সিলের জন্মোৎসব\n', 'article': '\nশুরু হয়ে গেল পেন্সিলের জন্মোৎসব। গত শনিবার (৭ সেপ্টেম্বর) কানাডা থেকে শুরু হলো এর সূচনা। পেন্সিল কানাডার এবারের আয়োজনটুকু ছিল একেবারেই ঘরোয়া। ঠিক যেমন করে ঘরের কারও জন্মদিনে আমরা কেক কাটি, খাইদাই, আড্ডা দিই, তা সবই ছিল আমাদের সেদিনের আয়োজনে।\nপেন্সিল ফেসবুকভিত্তিক সৃজনশীল একটি গ্রুপ, যার জন্ম ২০১৬ সালের ১২ সেপ্টেম্বর। একদল স্বপ্নবাজ তরুণ-তরুণীর দেখা ইচ্ছে-স্বপ্ন আজ প্রতিটি পেন্সিলরের চোখে। পেন্সিলের প্রতিজন সদস্য ‘পেন্সিলর’ হিসেবে পরিচিত বিশ্বজুড়ে। একটি অনলাইনভিত্তিক গ্রুপের এত শক্তি, এত ভালোবাসা যে আজ পৃথিবীর প্রতিটি কোনায় পেন্সিলরের জন্ম দিচ্ছে।\nপেন্সিল আমাদের প্রত্যেকের কাছে ভালোবাসার একটি নাম। এই এক গ্রুপে মিলেমিশে আছেন লেখক, কবি, চিত্রশিল্পী, আবৃত্তিশিল্পী, আলোকচিত্রী, গায়ক-গায়িকাসহ আরও অনেক সৃষ্টিশীল মানুষ। প্রযুক্তিবিদ্যা কত সহজে এত এত মানুষকে নিয়ে এসেছে এক ছাদের নিচে।\nফেসবুকভিত্তিক গ্রুপ পেন্সিল এখন প্রায় ১ লাখ ৭৫ হাজার সদস্যের পরিবার। অনলাইন থেকে শুরু করে এখন বাংলাদেশ সরকারের যথাযথ সংস্থার অনুমোদন নিয়ে পেন্সিল ফাউন্ডেশন নামে অফলাইনেও কাজ শুরু করেছে। বিশ্বজুড়ে ছড়িয়ে থাকা পেন্সিলের সদস্যরা এখন দেশভিত্তিক পেন্সিলর হিসেবে অনলাইন থেকে অফলাইনে নানাবিধ উদ্যোগ হাতে নিচ্ছে। ছোট ছোট আড্ডা থেকে আয়োজন হয়েছে বর্ষপূর্তি, বিজয় দিবস ও স্বাধীনতা দিবসের অনুষ্ঠান। সামনে থাকছে আরও নানাবিধ উদ্যোগ।\nসেপ্টেম্বর মাসজুড়ে পৃথিবীর বিভিন্ন প্রান্তে, ভিন্ন ভিন্ন আমেজে চলবে পেন্সিলের বর্ষপূর্তি উৎসব। এই এক মাস পেন্সিলকে ঘিরে চলবে ভালোবাসার তাণ্ডব। তাই এর শুরুতে পেন্সিল কানাডার পক্ষ থেকে ছিল দারুণ কিছু চমক। পুরো আয়োজনকে আরও মহিমান্বিত করতে, পেন্সিলকে শুভকামনা জানাতে আমাদের মাঝে উপস্থিত ছিলেন প্রখ্যাত কবি শ্রদ্ধেয় আসাদ চৌধুরী। আরও ছিলেন ভাষাসৈনিক শ্রদ্ধেয় শামসুল হুদা। এই শুভক্ষণে পেন্সিল কানাডা পরিবার আজ সত্যিই ভীষণভাবে গর্বিত হয়েছিল এমন দুই গুণী ব্যক্তিকে কাছে পেয়ে। এ ছাড়া আমাদের মাঝে ছিলেন সবার প্রিয়, সবার খুব চেনা মিডিয়া ব্যক্তিত্ব আসমা আহমেদ, যিনি নিজেকে একজন পেন্সিলর পরিচয় দিয়ে গর্বিত করেছেন আমাদের।\nঅনুষ্ঠানের শুরুতে ফুলের তোড়া আর উত্তরীয় দিয়ে শুভেচ্ছা জানানো হয় আসাদ চৌধুরী ও শামসুল হুদাকে। উত্তরীয় পরিয়ে দেন সাংস্কৃতিক ব্যক্তিত্ব মোহাম্মদ হাবিবুল্লাহ। এরপর কবির হাতে পেন্সিলের জন্মদিবস উপলক্ষে সম্মাননা স্মারক তুলে দেন ভাষাসৈনিক শামসুল হুদা। পুরো পর্বটি সঞ্চালনা করেন আসমা আহমেদ। শ্রদ্ধেয় কবি ও ভাষাসৈনিক, দুজনের মূল্যবান বক্তব্যের পর ছিল কবির নিজের একটি আবৃত্তি। সত্যি, দারুণ ছিল সেই মুহূর্তগুলো।\nছোট্ট ঋদ্ধি আর সুহায়লা আরিয়ার আবৃত্তি ছিল মুগ্ধ করার মতো। গান, দেশের গান আর হারানো দিনের আধুনিক গান শুনিয়ে আনমনা করে দিয়েছিলেন মুক্তিদি। এ ছাড়া আবৃত্তি করেন মেহরাব রহমান। আরও ছিল কেক কাটা, ছোট ছোট আড্ডা, গল্প আর খাওয়াদাওয়া। ছিল পেন্সিলের লেখকদের লেখা পেন্সিল প্রকাশনীর বুক কর্নার। ছিল কানাডা পেন্সিলরদের উদ্যোগে নিজেদের তৈরি খাবারের কর্নার, যা থেকে প্রাপ্ত পুরো অর্থ যাবে রাজশাহীর প্রত্যন্ত এলাকার কিছু ছেলেমেয়ের লেখাপড়ার জন্য, বই ও খাতাপত্র ক্রয়ে।\nঅনুষ্ঠানে টরন্টো ছাড়াও মিসিসাগা ও হ্যামিলটন থেকেও উপস্থিত ছিলেন অনেক পেন্সিলর। শুধুই পেন্সিলকে ভালোবাসার টানে। এই আনন্দ আয়োজনে, আনন্দ ভাগাভাগি করতে উপস্থিত ছিলেন টরন্টোর অনেকেই। এসেছিলেন সাংস্কৃতিক অঙ্গনের অনেক প্রিয়মুখ। সবাইকে নিয়ে আমরা খুব সুন্দর এক আয়োজনের মধ্য দিয়ে শুরু করে দিলাম এবারের পেন্সিল বর্ষপূর্তি।\nপেন্সিল কানাডার এই আয়োজনের পেছনে কয়েকজন বিগত কয়েক দিন থেকে অক্লান্ত খেটে অনুষ্ঠানটিকে দাঁড় করিয়েছেন। তৌহিদা হানফি মাহমুদ, হোসনে আরা জেমী ও তৌহিদুল ওয়াহিদ, আপনাদের কাছে পেন্সিল কানাডা কৃতজ্ঞ। সেই সঙ্গে ধন্যবাদ জানাতে চাই ছবিয়াল বিদ্যুৎ সরকার, মৌ মধুবন্তী, প্রতিমা সরকার, রিজভী, ফেরদৌস, জামিল বিন খলিলকে, যারা সার্বিকভাবে সাহায্য করেছেন তাদের মূল্যবান সময় দিয়ে। ধন্যবাদ দিতে চাই আসমা আপা, জেমী আপা, মুক্তি দি, তৌহিদা আপু, তৌহিদ ভাই ও সোমাকে, যারা খাবার এনে ফান্ড রাইজিং কার্যক্রমটিকে এগিয়ে নিয়ে গেছেন। শেষে ধন্যবাদ সব পেন্সিলরকে, যারা এসেছেন, আনন্দ ভাগাভাগি করেছেন ও ফান্ড রাইজিংয়ের অংশ হয়ে পেন্সিল কানাডার এই উদ্যোগকে সফল করেছেন।\n১২ থেকে ২০ সেপ্টেম্বর ঢাকার শিল্পকলায় অনুষ্ঠিত হতে যাচ্ছে এবারের সবচেয়ে দীর্ঘ আর চমকপ্রদ বর্ষপূর্তির আয়োজন। পেন্সিলে লিখুন, পেন্সিলে থাকুন, পেন্সিলকে ভালোবাসুন।\nহ্যাপি পেন্সিলিং!\n\xa0\n'}, {'headline': '\nপ্রধানমন্ত্রীর প্রতি বিএনপির সাংসদের কৃতজ্ঞতা\n', 'article': '\nপ্রধানমন্ত্রী শেখ হাসিনার প্রতি কৃতজ্ঞতা জানিয়েছেন বিএনপির দলীয় সাংসদ হারুনুর রশীদ। আজ সোমবার জাতীয় সংসদে প্রশ্নোত্তর পর্বে নিজের কৃতজ্ঞতার কথা তুলে ধরেন হারুন।\nসম্পূরক প্রশ্ন করতে গিয়ে হারুনুর রশীদ বলেন, সম্প্রতি ঢাকা-চাঁপাইনবাবগঞ্জ ট্রেন চালু হয়েছে। এটি উদ্বোধন করেছিলেন প্রধানমন্ত্রী শেখ হাসিনা। ওই অনুষ্ঠানে চাঁপাইনবাবগঞ্জের সাংসদ হারুনুর রশীদকেও আমন্ত্রণ জানানো হয়। কিন্তু তিনি ওই অনুষ্ঠানে থাকতে পারেননি। প্রধানমন্ত্রী অনুষ্ঠানে জিজ্ঞাসা করেছিলেন, ‘হারুন কোথায়’?\nপ্রধানমন্ত্রী খোঁজ নেওয়ায় প্রধানমন্ত্রীর প্রতি কৃতজ্ঞতা ও ধন্যবাদ জানান হারুন।\nএকাদশ জাতীয় সংসদ নির্বাচনে বিএনপি থেকে যে ছয়জন নির্বাচিত হন তাঁদের মধ্যে হারুনুর রশীদ একজন। তিনি চাঁপাইনবাবগঞ্জ-২ আসন থেকে জয়ী হন। এরপর গত ২৯ এপ্রিল তিনিসহ বিএনপির চার সাংসদ শপথ নেন। বিএনপির নির্বাচিত সাংসদদের মধ্যে থেকে গত ২৫ এপ্রিল সাংসদ হিসেবে শপথ নেন ঠাকুরগাঁও থেকে নির্বাচিত জাহিদুর রহমান। এর দুদিন পর জাহিদকে দল থেকে বহিষ্কার করে বিএনপি। হারুনুর রশীদসহ চারজন সাংসদ শপথ নেন ২৯ এপ্রিল। তবে এই চারজনকে দল থেকে বহিষ্কার করা হয়। শপথ নেওয়ার পর হারুন বরং বলেছিলেন, দলীয় সিদ্ধান্ত মেনেই শপথ নিয়েছেন। বিএনপির আরেক নির্বাচিত সাংসদ এবং দলের মহাসচিব মির্জা ফখরুল ইসলাম আলমগীর অবশ্য শপথ নেননি। তিনি শপথ না নেওয়ায় তাঁর শূন্য আসন বগুড়া-৬ এ উপনির্বাচন হয়। সেখান থেকে নির্বাচিত হন বিএনপির গোলাম মোহাম্মদ সিরাজ।\n\xa0\n'}, {'headline': '\n‘চুড়ির মতো করে হাতকড়া খুলে’ পালালেন আসামি\n', 'article': '\nবগুড়ায় পুলিশ হেফাজতে থাকা মাদক মামলার এক আসামি আদালত প্রাঙ্গণ থেকে ‘হাতকড়া খুলে’ পালিয়ে গেছেন। রোববার সন্ধ্যা সাড়ে ছয়টার দিকে বগুড়ার মুখ্য বিচারিক হাকিম আদালত প্রাঙ্গণে এ ঘটনা ঘটে। এ ঘটনায় রোববার রাত সাড়ে ১১টার দিকে পুলিশ বাদী হয়ে বগুড়া সদর থানায় একটি মামলা করেছে।পুলিশ হেফাজত থেকে আসামি পালানোর ঘটনায় দায়িত্বরত এক পুলিশ কর্মকর্তাকে সাময়িক বরখাস্ত করা হয়েছে।পালাতক ওই আসামির নাম মো. সাইফুল ইসলাম ওরফে সাগর (২৮)। সাইফুল শেরপুর উপজেলার বনমরিচা গ্রামের বাসিন্দা। পুলিশের দাবি, সাইফুল মাদক ব্যবসায়ী।\nপুলিশ ও মামলার সূত্রে জানা গেছে, সাইফুল ইসলামকে হেরোইন বিক্রি করা অবস্থায় শেরপুর টাউন ক্লাব এলাকা থাকে শনিবার রাত পৌনে ১০টার দিকে গ্রেপ্তার করে পুলিশ। এ ঘটনায় শেরপুর থানায় ওই দিন তাঁর বিরুদ্ধে একটি মামলা হয়। ওই মামলায় রোববার তাঁকে আদালতের হাজির করা হয়। আদালত সাইফুলকে কারাগারে পাঠাতে নির্দেশ দেন। এ সময় তাঁর সঙ্গে আরও কয়েকজন আসামি ছিলেন। রোববার সন্ধ্যা সাড়ে ছায়টার দিকে অন্য আসামিদের প্রিজন ভ্যানে তুলছিল পুলিশ। এ সময় সাইফুল কৌশলে হাতকড়া খুলে পুলিশকে ধাক্কা দিয়ে পালিয়ে যান। পরে পুলিশ তাঁকে আর ধরতে পারেনি।\nকোর্ট পরিদর্শক আবুল কালাম আজাদ বলেন, সাইফুলকে রোববার সন্ধ্যায় আদালতে হাজির করা হয়। আদালত তাঁকে কারাগারে পাঠানোর নির্দেশ দেন। তবে প্রিজন ভ্যানে তোলার সময় তিনি পুলিশকে আঘাত করে পালিয়ে যান। হাতকড়া কীভাবে খুললেন সাইফুল, জানতে চাইলে এই পুলিশ কর্মকর্তা প্রথম আলোকে বলেন, ‘সাইফুল মাদকাসক্ত। তাঁর স্বাস্থ্য খারাপ। হাতও চিকন। চুড়ির মতো করে হাতকড়া খুলে তিনি পালিয়ে যান।’\nসদর থানার ভারপ্রাপ্ত কর্মকর্তা (ওসি) এস এম বদিউজ্জামান বলেন, পালানোর ঘটনায় সাইফুলের বিরুদ্ধে আরও একটি মামলা হয়েছে। তাঁকে গ্রেপ্তারে অভিযান চালাচ্ছে পুলিশ।\nবগুড়া পুলিশ সুপার আলী আশরাফ ভূঞা মুঠোফোনে সোমবার প্রথম আলোকে বলেন, আসামি পালিয়ে যাওয়ার ঘটনায় ওই সময় দায়িত্বে থাকা সহকারী উপপরিদর্শক (এএসআই) কবির হোসেনকে সাময়িক বরখাস্ত করা হয়েছে।\n'}, {'headline': '\nনাটোর বন্ধুসভার আয়োজনে বাৎসরিক বনভোজন\n', 'article': '\n‘নাটোর বন্ধুসভার অঙ্গীকার, মিলব সবাই প্রতিবার’ স্লোগান সামনে রেখে প্রতিবারের মতো এ বছরও ভ্রমণের আয়োজন করেন নাটোর বন্ধুসভার বন্ধুরা। ভ্রমণে অতিথি হিসেবে উপস্থিত ছিলেন মোংলা ও সাতক্ষীরা বন্ধুসভার বন্ধুরা।৬ সেপ্টেম্বর শুক্রবার মোংলা এবং সাতক্ষীরা বন্ধুসভার বন্ধুদের নিয়ে বাৎসরিক বনভোজন করেন নাটোর বন্ধুসভার বন্ধুরা। শুক্রবার সকাল ১০টায় নাটোর মসজিদ মার্কেটের সামনে বন্ধুরা একত্র হয়ে প্রথমে নাটোর রাজবাড়ি ভ্রমণ করেন। সেখানে পরিদর্শন শেষে বন্ধুরা চলে যান বাংলাদেশের সর্ববৃহৎ ঘড়ি দেখতে, যেখানে অবস্থিত প্রধানমন্ত্রীর দ্বিতীয় বাসভবনখ্যাত নাটোর উত্তরা গণভবনে। সেখানে বন্ধুরা পরিদর্শন শেষে দুপুরের খাবার গ্রহণ করেন।দুপুরের খাবার শেষে বন্ধুরা চলে যান মিনি কক্সবাজার নাটোরের ঐতিহ্যবাহী পাটুলে। সেখানে বন্ধুরা নৌকা ভ্রমণ করেন।নৌকাভ্রমণ শেষে বন্ধুরা সুন্দর ও সুশৃঙ্খল ভ্রমণ শেষে ফিরে আসেন নিজ বাসভবনে।ভ্রমণ শেষে মোংলা বন্ধুসভা ও সাতক্ষীরা বন্ধুসভার বন্ধুরা নাটোর বন্ধুসভার প্রশংসা করে বলেন, ‘সুন্দর ও সুশৃঙ্খলতার এবং অতিথি আপ্যায়নে উদাহরণ হিসেবে আমরা নাটোর বন্ধুসভার বন্ধুদের স্মরণ করব। আমরা খুবই আনন্দিত। ধন্যবাদ নাটোর বন্ধুসভাকে আমাদের আমন্ত্রণ জানানোর জন্য।’\nতথ্যপ্রযুক্তিবিষয়ক সম্পাদকপ্রথম আলো বন্ধুসভা, নাটোর\n'}, {'headline': '\n২০ বছর খেলার পর শিখছি বলা যায় না\n', 'article': '\nবৃষ্টি অনেক চেষ্টা করেছে। যখনই মনে হয়েছে খেলা সম্ভব, তখনই আবার নেমে খেলা পিছিয়ে দিয়েছে। প্রকৃতি চেষ্টার কমতি রাখেনি এ টেস্টে বাংলাদেশকে রক্ষা করার। কিন্তু বাংলাদেশের ব্যাটসম্যানদের ক্ষেত্রে সে কথা বলা কঠিন। শেষ দিনে বৃষ্টির সর্বোচ্চ চেষ্টার পরও ২১ ওভারের মতো খেলার সুযোগ হয়েছে। ১৭.২ ওভার খেলতেই চার ব্যাটসম্যান আউট হয়ে গেছেন।\nম্যাচ শেষে পরাজিত অধিনায়ক হিসেবে সাকিব আল হাসানকে এ পরাজয়ের কারণ ব্যাখ্যা করতে হলো। সে ব্যাখ্যায় ব্যাটসম্যানদেরই দায় দেখছেন সাকিব। আফগান বোলারদের পর্যাপ্ত কৃতিত্ব দিয়েই নিজেদের দায় স্বীকার করেছেন সাকিব, ‘আমার মনে হয়, এটা দুটি কারণে হয়েছে। আমাদের ব্যাটসম্যানরা যেভাবে খেলেছে এবং আফগানদের বোলিং। একটা ভালো দল হয়ে উঠতে গেলে আমাদের অনেক কঠোর পরিশ্রম করতে হবে। ২০ বছর ধরে খেলার পর আমরা বলতে পারি না যে আমরা শিখছি।’\nব্যাটসম্যানদের দায় দেওয়া মানে সেটা নিজের কাঁধেও নেওয়া। আজ সাকিব যেভাবে আউট হয়েছেন তাতে দায় না নেওয়াটা অন্যায়। ৪ উইকেটে ১৯ ওভার কাটিয়ে দেওয়ার লক্ষ্য নিয়ে নেমেছিলেন। সেখানে নেমে প্রথম বলেই জহীর খানের অনেক বাইরের এক বলে কাট করতে গিয়ে কট বিহাইন্ড হয়েছেন সাকিব। অত বাইরের একটি বলে শুরুতেই সাকিবের অমন শট পরের ব্যাটসম্যানদের ব্যাটিংয়েও প্রভাব রেখেছে। একমাত্র তাইজুল দুর্ভাগ্যজনকভাবে ভুল সিদ্ধান্তের শিকার হয়েছেন।\nসাকিব ব্যাটসম্যানদের এমন পারফরম্যান্সের একটি কারণ খুঁজে পাচ্ছেন, তবে সেটাকে অজুহাত মানছেন না, ‘আমরা বেশ অনেক দিন পর (মার্চের পর) টেস্ট খেললাম তবে আফগানিস্তানকে কৃতিত্ব দিতেই হবে। আমাদের এখন যত দ্রুত সম্ভব এ ম্যাচ ভুলে যেতে হবে এবং টি-টোয়েন্টি সিরিজে মনোযোগ দিতে হবে। এ সংস্করণে আফগানিস্তান খুবই ভালো দল। আগামী বছর টি-টোয়েন্টি বিশ্বকাপ, তাই আমাদের টি-টোয়েন্টিতে মনোযোগ দিতে হবে।’\nবাংলাদেশের মতোই মার্চে সর্বশেষ টেস্ট খেলা আফগানিস্তান এ ফরম্যাটেই দাপুটে জয় পেয়েছে। সে ক্ষেত্রে সর্বশেষ টি-টোয়েন্টি সিরিজে আফগানদের কাছে ধবলধোলাই হওয়ার পর আসন্ন সিরিজে বাংলাদেশের সম্ভাবনা নিয়ে আশাবাদী না হওয়াই ভালো!\n'}, {'headline': '\nফিনল্যান্ডে বাংলা লোকজ উৎসব\n', 'article': '\nপাশ্চাত্য সংস্কৃতিতে সয়লাব সারা বিশ্ব। হিন্দি সংস্কৃতির বিস্তার আফ্রো-এশিয়ায়। মরু সংস্কৃতির গ্রাস মরুভূমি থেকে মুসলিম বিশ্বে।\nঠিক এমনি একটি সময় ফিনল্যান্ডের বাতাসে ভেসে আসে ‘সুন্দরী কমলা নাচে কোমর দুলাইয়া’, ‘স্বাদের লাউ বানাইলো মোরে ডুগডুগি’ বা ‘বকুল ফুল বকুল ফুল’ ইত্যাদি। বাংলার লোকজ সংস্কৃতির স্পন্দন দোলা খায় হৃদয়পিঞ্জরে।\nহ্যাঁ, তেমনি হৃদয় স্পর্শ করা এক সন্ধ্যাকালীন আয়োজন ছিল ফিনল্যান্ডের রাজধানী হেলসিংকিতে।\nবাংলাদেশি সংগঠন প্রত্যাশার উদ্যোগে হেলসিংকিতে হয়ে গেল বাংলা লোকজ সংস্কৃতির সফল মঞ্চায়ন। গত শনিবার (৭ সেপ্টেম্বর) এ অনুষ্ঠান আয়োজন করা হয় হেলসিংকির মালমিতালো অডিটরিয়ামে।\nহেলসিংকিতে বসবাসরত বাঙালি কমিউনিটির এ যাবৎকালের বৃহৎ বাংলা সংস্কৃতির সফল মঞ্চায়ন। প্রায় তিন শ বাঙালি একসঙ্গে বসে বাংলা লোকজ সংস্কৃতির এ সন্ধ্যায় হারিয়ে যায় কবি জসীম উদ্\u200cদীনের সেই ছোট্ট গাঁয়ে ‘ওই খানে তোর দাদির কবর ডালিম গাছের তলে, ত্রিশ বছর ভিজিয়ে আছে দুই নয়নের জলে।’\nলোকজ উৎসবের আয়োজনে ভরপুর ছিল খণ্ড নাট্যাংশ, কবিতা, গান ও নৃত্য ইত্যাদি।\n'}, {'headline': '\nস্কুলছাত্রীকে গণধর্ষণের মামলায় কিশোর গ্রেপ্তার\n', 'article': '\nলক্ষ্মীপুরের রায়পুর উপজেলায় ষষ্ঠ শ্রেণির এক স্কুলছাত্রীকে (১৩) গণধর্ষণের অভিযোগে এক কিশোরকে (১৭) গ্রেপ্তার করেছে পুলিশ। আজ সোমবার সকালে ওই কিশোরকে গ্রেপ্তার করা হয়।\nধর্ষণের ঘটনায় ওই ছাত্রীর বাবা রোববার রাতে তিনজনকে আসামি করে একটি মামলা করেন। এরপর পুলিশ ওই কিশোরকে গ্রেপ্তার করেছে। এ ছাড়া আজ লক্ষ্মীপুর সদর হাসপাতালে ওই ছাত্রীর ডাক্তারি পরীক্ষা সম্পন্ন হয়েছে।\nছাত্রীর পরিবার ও পুলিশ সূত্রে জানা গেছে, শুক্রবার সন্ধ্যায় ওই ছাত্রী তার মামার বাড়ি যাচ্ছিল। স্থানীয় একটা বাজারে পৌঁছানোর পরে তাকে গ্রেপ্তার কিশোরসহ তিনজন তুলে নিয়ে যায়। এরপর একটি পরিত্যক্ত বাড়িতে আটকে রেখে ধর্ষণ করে। একপর্যায়ে ছাত্রীটি অচেতন হয়ে পড়লে তার হাত-পা বেঁধে রেখে অভিযুক্ত ব্যক্তিরা পালিয়ে যায়। পরে শনিবার রাতে স্থানীয় লোকজন ওই বাড়ি থেকে হাত-পা বাঁধা অবস্থায় ওই ছাত্রীকে উদ্ধার করে এবং পরিবারের সদস্যদের খবর দেন।\nরায়পুর থানার ভারপ্রাপ্ত কর্মকর্তা (ওসি) মো. তোতা মিয়া বলেন, ধর্ষণের ঘটনায় একটি মামলা হয়েছে। মামলার প্রধান আসামিকে গ্রেপ্তার করা হয়েছে। অন্য দুই আসামিকে গ্রেপ্তারের চেষ্টা চলছে।\n'}, {'headline': '\nবাংলাদেশকে হারিয়ে অস্ট্রেলিয়াকে ছুঁল আফগানিস্তান\n', 'article': '\nচট্টগ্রামের বৃষ্টি অনেক চেষ্টা করেছে। টেস্টের চতুর্থ ও পঞ্চম দিনের বেশ বড় একটা অংশ বৃষ্টির দখলে গেছে। তবু বাংলাদেশের অলআউট হওয়া আটকায়নি। শেষ দিনে মাত্র ১৭.২ ওভারেই বাংলাদেশের ৪ উইকেট ফেলে দিয়ে ২২৪ রানের জয় পেয়েছে আফগানিস্তান। ওতেই প্রতিপক্ষের মাটিতে মাত্র দ্বিতীয় ম্যাচ খেলতে নেমেই প্রথম জয় পেয়ে গেল। এ কীর্তি অবশ্য অস্ট্রেলিয়া, ইংল্যান্ড ও পাকিস্তানেরও আছে। সে তুলনায় তাদের অন্য কীর্তিটা আরেকটু বেশি কৃতিত্বের। টেস্টে নিজেদের দ্বিতীয় জয়ে দলটি ভাগ বসিয়েছে অস্ট্রেলিয়ার ১৪০ বছর পুরোনো এক রেকর্ডেও।\nনিজেদের প্রথম টেস্টে জয়ের রেকর্ড শুধু অস্ট্রেলিয়ার আছে। পরের ম্যাচেই তাদের হারিয়ে দ্বিতীয় টেস্টে নিজেদের প্রথম জয় বুঝে নিয়েছিল। দুই বছর পর (১৮৭৯ সালে) আরেকটি সফরে এসে একটি টেস্ট খেলেছিল ইংল্যান্ড। সেটাতেও জয় বুঝে নিয়েছিল অস্ট্রেলিয়া। ফলে নিজেদের প্রথম তিন টেস্টেই দুই জয়ের স্বাদ পেয়েছিল অস্ট্রেলিয়া। পরের বছর নিজেদের মাঠের প্রথম টেস্টে অস্ট্রেলিয়াকে হারিয়েই নিজেদের দ্বিতীয় জয় পায় ইংল্যান্ড। সেটি ছিল তাদের চতুর্থ ম্যাচ। টেস্টে দ্বিতীয় জয় পাওয়ার পথে অস্ট্রেলিয়ানদের ধারে কাছে এত দিন শুধু ইংল্যান্ডই ছিল। আজ ইংল্যান্ডকে টপকে অস্ট্রেলিয়ার পাশে বসল আফগানিস্তান।\nদ্বিতীয় জয় পেতে এদের কাছাকাছি আছে পাকিস্তান। নিজেদের দ্বিতীয় ম্যাচেই জয় পাওয়া পাকিস্তানের পরের জয়টি নবম ম্যাচে। এ কাজে তাদের পরেই আছে ওয়েস্ট ইন্ডিজ। মাত্র ১২ ম্যাচ খেলেই দ্বিতীয় জয় পেয়েছে উইন্ডিজরা। তাদের আগে টেস্ট খেলা শুরু করা দক্ষিণ আফ্রিকার লেগেছে এক ম্যাচ বেশি।\nশ্রীলঙ্কার দ্বিতীয় জয় এসেছে তাদের ২০তম ম্যাচে। সে তুলনায় ভারতের অপেক্ষাটা বেশ দীর্ঘ। ৩০তম ম্যাচে গিয়ে প্রথম জয় পেয়েছে ভারত। টেস্ট খেলায় ভারতের চেয়ে অনেক পিছিয়ে থাকলেও ভারতের চেয়ে মাত্র এক ম্যাচ বেশি খেলেই দ্বিতীয় জয় পেয়েছে জিম্বাবুয়ে। প্রথম জয় পেতে ২৬ বছর অপেক্ষায় থাকা নিউজিল্যান্ডের দ্বিতীয় জয়ের অপেক্ষাও কম নয়। ৫৫তম ম্যাচে এসে দ্বিতীয় জয় পেয়েছে কিউইরা।\nএতক্ষণ পড়ে ক্লান্ত হয়ে পড়লে একটি তথ্য দিয়ে শেষ করা যাক। যে বাংলাদেশকে হারিয়ে অস্ট্রেলিয়াকে ছুঁল আফগানিস্তান, সে বাংলাদেশ কততম ম্যাচে এসে দ্বিতীয় জয় পেয়েছিল? উত্তর হলো ৬০। ২০০৯ সালে ওয়েস্ট ইন্ডিজের প্রায় দ্বিতীয় দলকে হারিয়ে অবশেষে নিজেদের দ্বিতীয় জয়ের দেখা পেয়েছিল বাংলাদেশ।\n'}, {'headline': '\nনেদারল্যান্ডসে দূতাবাস উৎসবে বাংলাদেশ\n', 'article': '\nনেদারল্যান্ডসের অন্যতম বার্ষিক উৎসব অ্যাম্বাসি ফেস্টিভ্যালে (দূতাবাস উৎসব) অংশ নিয়েছে বাংলাদেশ। উৎসবে বাংলাদেশের প্যাভিলিয়নে দর্শকদের উপচেপড়া ভিড় লক্ষ করা গেছে। গত শনিবার (৭ সেপ্টেম্বর) এ উৎসব অনুষ্ঠিত হয়।\nবাংলাদেশের পতাকা, নকশিকাঁথা ও দেশীয় বিভিন্ন সামগ্রী দিয়ে দৃষ্টিনন্দনভাবে সজ্জিত প্যাভিলিয়নে দেশীয় সজ্জায় সজ্জিত নারী ও শিশুদের উপস্থিতি বাংলাদেশ প্যাভিলিয়নকে করে তোলে দর্শনার্থীদের আকর্ষণের কেন্দ্রবিন্দু।\nদেশটিতে নিযুক্ত বাংলাদেশের রাষ্ট্রদূত শেখ মুহম্মদ বেলাল ও তাঁর সহধর্মিণী ড. দিলরুবা নাসরিন প্যাভিলিয়নে উপস্থিত থেকে স্টলে আসা বিভিন্ন দেশের রাষ্ট্রদূত, কূটনীতিক ও ডাচ গণ্যমান্য ব্যক্তিসহ দর্শকদের স্বাগত জানান। দর্শনার্থীরা বাংলাদেশের সমৃদ্ধ সংস্কৃতি ও খাবার সম্পর্কে জানতে গভীর আগ্রহ প্রকাশ করেন।  দূতাবাস উৎসব দ্য হেগের অন্যতম একটি বার্ষিক সাংস্কৃতিক মিলনমেলা। দিনব্যাপী এই উৎসবের চলতি আসরে বাংলাদেশসহ ৬৭টি দেশের দূতাবাস অংশগ্রহণ করে, যা হেগ শহরকে বৈশ্বিক সংস্কৃতির মিলনকেন্দ্রে পরিণত করে।\nএ বছর বাংলাদেশ দূতাবাস কর্তৃক মূল প্যাভিলিয়নের পাশাপাশি দেশীয় হস্তশিল্প, হাতে বোনা দ্রব্যাদি, জামদানি শাড়ি, মাটির শিল্পকর্ম, কাঁসার তৈজসপত্র, পাট ও চামড়ার তৈরি জিনিসপত্র এবং অন্য ঐতিহ্যবাহী দ্রব্যাদি মেলায় আসা দর্শনার্থীদের সামনে তুলে ধরার প্রয়াসে আরও একটি স্টল নেওয়া হয়। বিগত কয়েক বছরের ধারাবাহিকতায় এই উৎসবে দ্য হেগের বাংলাদেশ দূতাবাস চতুর্থবারের মতো অংশ নিল। দূতাবাস বিদেশিদের কাছে বাংলাদেশের সমৃদ্ধ শিল্প-সংস্কৃতি তুলে ধরার জন্য প্রচেষ্টা চালিয়ে যাচ্ছে।\nচমৎকার আবহাওয়ায় পরিবার, বন্ধুবান্ধবসহ হাজার হাজার মানুষ এই উৎসবে স্বতঃস্ফূর্তভাবে অংশ নেয়। দ্য হেগ মিউনিসিপ্যালটিসহ আয়োজকদের বছরব্যাপী প্রস্তুতি ও প্রচারণার ফলে এই উৎসব দর্শনার্থীদের কাছে ‘আবশ্যিক’ সফরের তালিকাভুক্ত হয়ে উঠেছে। দিনব্যাপী এই উৎসবে বাংলাদেশ প্যাভিলিয়ন ও তার চারপাশ রূপ নেয় বাংলাদেশিদের মিলনমেলায়। গুঞ্জরিত হতে থাকে বাংলা কথোপকথন।\nদিবসের অন্যতম প্রধান আকর্ষণ ছিল স্থানীয় বাংলাদেশ কমিউনিটির নারীদের পরিবেশনায় বাংলাদেশের ঐতিহ্যবাহী বিয়ে অনুষ্ঠানের ওপর একটি নৃত্যানুষ্ঠান। উৎসবের মূল মঞ্চে অনুষ্ঠিত এ নৃত্যানুষ্ঠান দর্শক-শ্রোতাদের ভূয়সী প্রশংসা অর্জন করে। দর্শকদের অনুরোধের পরিপ্রেক্ষিতে বাংলাদেশি নৃত্যদল আরও কয়েকবার তাদের নৃত্য পরিবেশন করে। প্রকৃতপক্ষে হাতে গোনা যে কয়েকটি দল অ্যাম্বাসি ফেস্টিভ্যালের মূল সাংস্কৃতিক পর্বে অংশগ্রহণের সুযোগ পেয়েছে, বাংলাদেশ দল তাদের মধ্যে অন্যতম।\nবাংলাদেশের পতাকা, নকশিকাঁথা ও দেশীয় বিভিন্ন হস্তজাত সামগ্রী দিয়ে দৃষ্টিনন্দনভাবে লাল-সবুজে সজ্জিত করা হয় বাংলাদেশ প্যাভিলিয়ন। মূল প্যাভিলিয়নে পসরা সাজানো হয় মুখরোচক দেশীয় খাবারে, যার মধ্যে ছিল শিঙাড়া, পিঁয়াজি, চটপটি, শাশলিক, ইলিশ ভাজা, বিরিয়ানি, রসগোল্লা, গোলাপজাম ইত্যাদি। অপর স্টলে দেশীয় হস্তশিল্প, হাতে বোনা দ্রব্যাদি, জামদানি শাড়ি, মাটির শিল্পকর্ম, কাঁসার তৈজসপত্র, পাট ও চামড়ার তৈরি জিনিসপত্র এবং অন্যান্য ঐতিহ্যবাহী দ্রব্য দর্শনার্থীদের সামনে তুলে ধরা হয়। আগত দর্শনার্থীরা এসব সামগ্রী দেখে মুগ্ধ হন এবং অনেকেই তাঁদের পছন্দসই জিনিস কেনেন। শিশুদের মাঝে বাংলাদেশি ঐতিহ্যবাহী বিভিন্ন খেলনা বিনা মূল্যে বিতরণ করা হয়। অনেক দর্শনার্থীই শিশুদের সঙ্গে ছবি তোলার আগ্রহও ব্যক্ত করেন।\nরাষ্ট্রদূত শেখ মুহম্মদ বেলাল ও তাঁর সহধর্মিণী দিলরুবা নাসরিন পর্যায়ক্রমে দুই প্যাভিলিয়নেই উপস্থিত থেকে স্টলে আসা দর্শকদের স্বাগত জানান। তাঁরা উৎসুক দর্শকদের সঙ্গে মতবিনিময়সহ তাঁদের বিভিন্ন প্রশ্নের জবাব দেন। দূতাবাস পরিবারের সব সদস্য প্যাভিলিয়নে আসা দর্শকদের সাদর অভ্যর্থনা ও নানাবিধ সেবা দিতে ব্যস্ত দিন অতিবাহিত করেন। এই উৎসবের সুবাদে বাংলাদেশ প্যাভিলিয়নে আসা দর্শনার্থীদের মাঝে বাংলাদেশের পর্যটনবিষয়ক বিভিন্ন ব্রশিউর, বুকলেটস, প্যামপ্লেটস ইত্যাদি বিতরণ করা হয় এবং বাংলাদেশের চলমান উন্নয়ন কার্যক্রম সম্পর্কেও ধারণা প্রদান করা হয়।\nদূতাবাস উৎসব দ্য হেগ মিউনিসিপ্যালটি কর্তৃক আয়োজিত অত্যন্ত সফল একটি বার্ষিক উৎসব। যেখানে বিপুলসংখ্যক ডাচ দর্শনার্থীদের পাশাপাশি বিশ্বের বিভিন্ন প্রান্তের হাজার হাজার পর্যটক অংশগ্রহণ করে থাকেন। এই উপস্থিতির সুযোগ নিয়ে বাংলাদেশ দূতাবাস বিদেশি ও প্রবাসী বাংলাদেশিদের সামনে বাংলাদেশের ভাবমূর্তি তুলে ধরার লক্ষ্যে ব্যাপক প্রস্তুতি গ্রহণ করেছে। উৎসবে দর্শনার্থীদের মাঝে বাংলাদেশ ও বাংলাদেশের সংস্কৃতিকে জানার ব্যাপক আগ্রহ পরিলক্ষিত হয়েছে।\nউল্লেখ্য, প্যাভিলিয়নে আহরিত অর্থ দাতব্য কাজে দান হবে। বিজ্ঞপ্তি\n'}, {'headline': '\nতিন অস্ত্র ব্যবসায়ী কারাগারে\n', 'article': '\nতিনটি বিদেশি রিভলবারসহ গ্রেপ্তার তিন আসামিকে দুই দিনের রিমান্ডে নিয়ে জিজ্ঞাসাবাদ শেষে আজ সোমবার তাঁদের আদালতে হাজির করেছে পুলিশ। পরে ঢাকার মুখ্য মহানগর হাকিম আদালত (সিএমএম) তাঁদের কারাগারে পাঠানোর আদেশ দেন।\nপুলিশ বলছে, গ্রেপ্তার তিন আসামি পেশাদার অস্ত্র ব্যবসায়ী। আদালতকে প্রতিবেদন দিয়ে পুলিশ বলেছে, রাজধানী ঢাকা ও এর আশপাশের এলাকায় বড় ধরনের নাশকতা সৃষ্টির জন্য তাঁরা এসব আগ্নেয়াস্ত্রসহ একত্র হয়েছিলেন।  গ্রেপ্তার তিন আসামি হলেন সুনামগঞ্জের জগন্নাথপুর উপজেলার টিয়ারগাঁও গ্রামের আবদুল শহীদ (৪০), সুনামগঞ্জের কোনাপাড়া গ্রামের আনছার মিয়া এবং ব্রাহ্মণবাড়িয়ার পুনিওয়াট গ্রামের দোলন মিয়া (৩৮)।\nমামলার তদন্ত কর্মকর্তা ঢাকা মহানগর পুলিশের কাউন্টার টেররিজম ইউনিটের পরিদর্শক মোহাম্মদ সাইফুল ইসলাম প্রথম আলোকে বলেন, আসামিরা পেশাদার অস্ত্র ব্যবসায়ী। রিমান্ডে নিয়ে তাঁদের জিজ্ঞাসাবাদ করা হয়েছে। অস্ত্র ব্যবসায় জড়িত থাকার কথা স্বীকার করেছেন তিন আসামি।\n৫ সেপ্টেম্বর রাজধানীর সায়েদাবাদ এলাকা থেকে অস্ত্রসহ তিনজনকে গ্রেপ্তার করে ঢাকা মহানগর পুলিশের কাউন্টার টেররিজম ইউনিটের একটি দল। আসামিদের কাছ থেকে তিনটি রিভলবার, ১৬টি গুলি জব্দ করা হয়। ৬ সেপ্টেম্বর তিন আসামিকে আদালতে হাজির করে পাঁচ দিন রিমান্ডে নেওয়ার আবেদন করে পুলিশ। শুনানি নিয়ে সেদিন প্রত্যেককে দুই দিন রিমান্ডে নিয়ে জিজ্ঞাসাবাদ করার অনুমতি দেন আদালত।\nএ ঘটনায় কাউন্টার টেররিজম ইউনিটের স্পেশাল অ্যাকশন গ্রুপের পরিদর্শক শেখ মনিরুজ্জামান বাদী হয়ে যাত্রাবাড়ী থানায় অস্ত্র আইনে মামলা করেন। পাঁচজনকে মামলার আসামি করা হয়।\nপুলিশ এবং আদালত সূত্র বলছে, তিনজন আসামি গ্রেপ্তার হলেও এজাহারে নাম থাকা দুই আসামি পলাতক আছেন। তাঁরা হলেন ব্রাহ্মণবাড়িয়ার শিমেল কান্দি গ্রামের আমিন মিয়া (৪০) এবং সিলেটের নোয়াগাঁও গ্রামের আরাব আলী (৫০)।\nপলাতক আসামিদের গ্রেপ্তারের চেষ্টা চলছে বলে জানিয়েছেন পুলিশ কর্মকর্তা মোহাম্মদ সাইফুল ইসলাম।\n'}, {'headline': '\nসান্তাহার বন্ধুসভার ডেঙ্গু নিধন কর্মসূচি\n', 'article': '\nবগুড়ার আদমদীঘি উপজেলার সান্তাহার বন্ধুসভার সদস্যরা সোমবার বিকেলে ডেঙ্গু নিধন কর্মসূচি পালন করেছেন। সান্তাহার মহিলা কলেজ এলাকায় কর্মসূচির উদ্বোধন করেন মহিলা কলেজের অধ্যক্ষ শাহানাজ পারভীন। উদ্বোধন শেষে বন্ধুসভার বন্ধুরা কলেজ চত্বর ও আশপাশের এলাকায় মশা নিধন অভিযান চালান। দুটি স্প্রে মেশিন ব্যবহার করে কলেজের আশপাশের নালা ও বিভিন্ন স্থানে ওষুধ ছিটিয়ে দেন। এ সময় তাঁরা কলেজ চত্বরের বিভিন্ন আবর্জনা এবং কলেজের মাঠের পাশের জঙ্গল পরিষ্কার করেন। অনুষ্ঠানে উপস্থিত ছিলেন বন্ধুসভার সাংগঠনিক সম্পাদক আহসান হাবিব, যোগাযোগ সম্পাদক মোস্তায়িন বিল্লাহ, যুগ্ম সম্পাদক মারুফ হাসান, নারী সম্পাদক হাসনা হেনা, সদস্য জান্নাতুল ফেরদৌস, মিরাজুল ইসলাম, পিয়াস, শিমূল, শিশির ও উপদেষ্টা খায়রুল ইসলাম প্রমুখ।\n'}, {'headline': '\nনবম ওয়েজ বোর্ডের স্থগিতাদেশ প্রত্যাহার চেয়ে নোয়াবের আবেদন, শুনানি ২০ অক্টোবর\n', 'article': '\nসংবাদপত্র ও বার্তা সংস্থার কর্মীদের নতুন বেতনকাঠামো নির্ধারণে গঠিত নবম ওয়েজ বোর্ডের সুপারিশ বাস্তবায়নের গেজেট প্রকাশকে কেন্দ্র করে আপিল বিভাগের দেওয়া স্থগিতাদেশ প্রত্যাহার চেয়ে আবেদন করেছে সংবাদপত্র মালিকদের সংগঠন নিউজ পেপার ওনার্স অ্যাসোসিয়েশন অব বাংলাদেশ (নোয়াব)।\nনোয়াবের করা আবেদনটি আগামী ২০ অক্টোবর আপিল বিভাগের নিয়মিত বেঞ্চে শুনানির জন্য পাঠানো হয়েছে। আজ সোমবার চেম্বার বিচারপতি হাসান ফয়েজ সিদ্দিকী এই দিন ধার্য করেন।\nনবম ওয়েজ বোর্ডের নতুন বেতনকাঠামোর সুপারিশ চূড়ান্ত করার প্রক্রিয়ার বৈধতা চ্যালেঞ্জ করে নোয়াবের করা রিট আবেদনের পরিপ্রেক্ষিতে গত ৬ আগস্ট হাইকোর্ট রুল দিয়ে ওই সুপারিশ বাস্তবায়নের গেজেট প্রকাশের ওপর দুই মাসের স্থিতাবস্থা বজায় রাখার আদেশ দেন।\nওই আদেশ স্থগিত চেয়ে সরকারপক্ষ আবেদন করে, যার ওপর শুনানি নিয়ে গত ২০ আগস্ট আপিল বিভাগে হাইকোর্টের আদেশ ৮ সপ্তাহের জন্য স্থগিত করেন। এই সময়ের মধ্যে রাষ্ট্রপক্ষকে নিয়মিত লিভ টু আপিল (আপিলের অনুমতি চেয়ে আবেদন) করতে বলা হয়।\nআপিল বিভাগের দেওয়া স্থগিতাদেশ প্রত্যাহার চেয়ে নোয়াব আবেদন করে, যা আজ চেম্বার বিচারপতির আদালতে শুনানির জন্য ওঠে। আদালতে নোয়াবের পক্ষে ছিলেন জ্যেষ্ঠ আইনজীবী এ এম আমিন উদ্দিন ও আইনজীবী মো. ইউসুফ আলী।\nমো. ইউসুফ আলী প্রথম আলোকে বলেন, এর আগে আপিল বিভাগে শুনানিতে সরকারপক্ষ বলেছিল শ্রমিবিধির ১২৮ বিধি নিম্নতম মুজরির ক্ষেত্রে প্রযোজ্য, সংবাদপত্রের মজুরি বোর্ডের ক্ষেত্রে প্রযোজ্য হবে না। অথচ শ্রম আইনের ৩৪৪ (১) ধারায় আছে যে এই আইনের অধীনে গঠিত যেকোনো বোর্ডেরই (তা যে নামেই অভিহিত হোক না কেন) কার্যধারা শ্রমবিধি দিয়ে নির্ধারিত হবে। এ ছাড়া আইনের ৩৫১ (২) (ঘ) ধারা অনুযায়ী সরকার শ্রমবিধির ১২৮ বিধি প্রণয়ন করে বোর্ডের কার্যধারা নির্ধারণ করে দিয়েছে। সুতরাং ১২৮ বিধি এ ক্ষেত্রে প্রযোজ্য হবে না, মর্মে সরকারপক্ষের যুক্তি গ্রহণযোগ্য নয়—এসব যুক্তিতে আপিল বিভাগের স্থগিতাদেশ প্রত্যাহার চেয়ে ওই আবেদনটি করা হয়। চেম্বার বিচারপতি আবেদনটি আগামী ২০ অক্টোবর আপিল বিভাগের নিয়মিত বেঞ্চে শুনানির জন্য পাঠিয়েছেন বলে জানান নোয়াবের এই আইনজীবী।\n'}, {'headline': '\nইসরায়েলি ড্রোন ভূপাতিত করার দাবি হিজবুল্লাহর\n', 'article': '\nগুলি চালিয়ে ইসরায়েলের একটি ড্রোন ভূপাতিত করেছে বলে দাবি করেছে লেবাননের শিয়াপন্থী মিলিশিয়া সংগঠন হিজবুল্লাহ। লেবাননের দক্ষিণাঞ্চলের শহর রামিয়াতে আজ সোমবার এই ড্রোনটি ভূপাতিত করা হয়েছে বলে দাবি করেছে হিজবুল্লাহ।\nমধ্যপ্রাচ্যভিত্তিক সংবাদমাধ্যম আল-জাজিরার প্রতিবেদনে বলা হয়েছে, ইরান সমর্থিত সংগঠন হিজবুল্লাহ এক বিবৃতিতে জানিয়েছে ভূপাতিত ড্রোনটি এখন তাদের জিম্মায় আছে। সংগঠনটি জানিয়েছে, ড্রোনটি লেবাননের দক্ষিণাঞ্চলের দিকে এগোচ্ছিল। ‘যথাযথ অস্ত্র’ ব্যবহার করে ড্রোনটিকে ‘মোকাবিলা’ করা হয়েছে।\nতবে ড্রোন ভূপাতিত হওয়ার বিষয়টি স্বীকার করলেও হিজবুল্লাহর আক্রমণে ভূপাতিত হওয়ার বিষয়টি অস্বীকার করেছে ইসরায়েল। ঠিক কী কারণে ড্রোনটি ভূপাতিত হয়েছে, সে বিষয়েও সুনির্দিষ্ট কোনো ব্যাখ্যা দেয়নি ইসরায়েল। এক বিবৃতিতে ইসরায়েল জানিয়েছে, ‘রুটিন কার্যক্রম চালানোর সময় লেবাননের অভ্যন্তরে ড্রোনটি ভূপাতিত হয়েছে। তবে ড্রোনটি থেকে কোনো তথ্য পাচার হয়নি।’\nআল-জাজিরার প্রতিবেদনে বলা হয়েছে, হিজবুল্লাহর দাবি সত্য হয়ে থাকলে ২০০৬ সালের পর এই প্রথমবারের মতো ইসরায়েলি কোনো ড্রোন ভূপাতিত করল হিজবুল্লাহ। সাম্প্রতিক সময়ে ইসরায়েল-লেবানন সীমান্তে বেশ কয়েকবার গুলি বিনিময় করেছে ইসরায়েল ও হিজবুল্লাহ। গত সপ্তাহেই ইসরায়েল অভিযোগ করেছিল, লেবাননের বেকা ভ্যালিতে ক্ষেপণাস্ত্র তৈরির কারখানা তৈরি করছে হিজবুল্লাহ। তবে এমন দাবি পুরোপুরি অস্বীকার করেছে হিজবুল্লাহ।\nহিজবুল্লাহকে নিজেদের সীমান্তে সবচেয়ে বড় সামরিক হুমকি মনে করে ইসরায়েল। ইসরায়েলের সামরিক বাহিনীর দাবি, হিজবুল্লাহর কাছে ১ লাখ ৩০ হাজার রকেট ও ক্ষেপণাস্ত্রের বিপুল সংগ্রহ আছে। ২০০৬ সালে সীমান্তে প্রায় মাসব্যাপী সশস্ত্র লড়াইয়ে জড়িয়েছিল ইসরায়েল ও হিজবুল্লাহ।\xa0\n'}, {'headline': '\nমঞ্চনাটক নির্দেশনায় আমির খানের মেয়ে ইরা\n', 'article': '\nবেশ বড় হয়ে গেছে আমির খানের মেয়ে ইরা খান। ইতিমধ্যে বলিউডে নাম লিখিয়েছেন। কোনো ছবিতে অভিনয় নয়, সংগীত পরিচালক রাম সম্পতের সঙ্গে কাজ করছেন ২০ বছরের ইরা। এবার আবার পরিচালনায় আসছেন তিনি। এবার ইরা আসছেন নাটকের নির্দেশক হয়ে। ইতিমধ্যে তিনি নির্দেশনা দিয়েছেন মঞ্চ নাটক গ্রিক নাট্যকার ইউরিপিডিসের ‘মেদেয়া’। আগামী ১৯ ডিসেম্বর ইরার পরিচালনায় এ নাটকের প্রথম মঞ্চায়ন হবে মুম্বাইতে। এরপরে ভারতের বিভিন্ন শহরে অভিনীত হবে এই নাটক। খবরটি নিশ্চিত করেছে ইন্ডিয়া টুডে।\n৪৩১ খ্রিষ্টপূর্বাব্দে ইউরিপিডিস ‘মেদেয়া’র নাট্যরূপ দিয়েছিলেন। ‘মেদেয়া’ বহু পুরোনো একটি গ্রিক ট্র্যাজেডি। বড় বিতর্কিত, হিংস্র এক গ্রিক ট্র্যাজেডি ইউরিপিডিসের লেখা। প্রাচ্য কোলচিস দেশের কন্যা মেদেয়া ভালোবেসেছিল পাশ্চাত্য গ্রিসের সাম্রাজ্য বিস্তারকারী, সম্পদ লুটেরা, সুদর্শন বীর জেসনকে। তার হাতে তুলে দিয়েছিল দেশের পবিত্র সম্পদ, আত্মজনের প্রাণ, আত্ম-অস্তিত্বসমেত সর্বস্ব। জেসনকে তীব্র ও অন্ধ ভালোবাসায় চলে গিয়েছিল পরদেশ করিন্থে। কিন্তু সময়ের পটপরিবর্তনে ক্ষমতালোভী জেসন প্রতারণা করে তার স্ত্রী মেদেয়াকে, পরিত্যাগ করে নিজ ঔরসজাত দুই পুত্রকে। করিন্থের সম্রাট ক্রেয়নের একমাত্র কন্যা গ্লাউসকে বিয়ে করে সিংহাসন লাভের আশায়। জেসনের প্রতি তীব্র প্রেম অথবা ঘৃণায় মেদেয়া হত্যা করে সন্তানদের। মেদেয়া কি স্ত্রী নাকি মা? খলনায়িকা না চক্রান্তের শিকার? প্রেম না প্রতিহিংসা? সততা নাকি শঠতা? প্রশ্নগুলো ছড়িয়ে নাটকে।\nএমনতর নিষ্ঠুর বিষয় যে নাটকের কেন্দ্রে তা নিয়ে বিগত আড়াই হাজার বছর ধরে বহুবারই তর্ক-বিতর্ক চলেছে। তবু এ নাটকের আবেদন কমেনি। এখনো বিশ্ব থিয়েটারের তীর্থ ব্রডওয়েতে কিছুদিন অন্তরই এ নাটকের মঞ্চায়ন হয়। এথেন্সের ডায়োনিশিয়া নগর নাট্য উৎসবে দার্শনিক তথা নাট্যকার ইউরিপিডিস প্রথম মঞ্চস্থ করেন এই নাটক। সেই থেকে আড়াই হাজার বছর ধরে এ নাটক নানা দেশে, নানা ভাষায়, নানা পাঠান্তরে অভিনীত হয়ে চলেছে।\nএবার আমির খানের মেয়ে কল্যাণে তা হচ্ছে মুম্বাইতে। তবে ইরার পরিচালনায় এই নাটকে কারা অভিনয় করবেন, তা এখনো জানা যায়নি। পরিচালনার পাশাপাশি অভিনয়ও কি করবেন তিনি? ইরা জানিয়েছেন, ‘আমি মূলত পরিচালনা নিয়ে মাথা ঘামাচ্ছি। আমি দেখেছি, আমার মধ্যে পরিচালনার বিষয়টিই ঘুরপাক খায়। তাই অভিনয়ের দিকে আপাতত নজর দিচ্ছি না।’ ইরার বাবা আমির খানও জানিয়েছেন, ইরার মধ্যে একটা পরিচালক সত্তা আছে। আপাতত থিয়েটার দিয়ে শুরু। ভবিষ্যতে কি সিনেমাতেও পরিচালকের ভূমিকায় দেখা যাবে তাঁকে। আমির খান অবশ্য জানিয়েছেন, তিনি চান মেয়ে ইরা সিনেমার পরিচালনাতেও আসুন।\nআমির খান ও রীনা দত্ত দম্পতির দুই সন্তান—ছেলে জুনাইদ আর মেয়ে ইরা। ২০০২ সালের ডিসেম্বরে রীনা দত্তের সঙ্গে দাম্পত্য সম্পর্কের ইতি টানেন আমির খান। এরপর মায়ের কাছেই আছেন জুনাইদ ও ইরা। কিন্তু নিজের এই দুই সন্তানের কথা আমির খানের মুখে শোনা যায়নি। ছেলেমেয়ে দুজনই এখন বড় হয়েছেন। এরই মধ্যে ছেলে জুনাইদকে নিজের কাছে রাখছেন। জানা গেছে, আমির খান ছেলেকে নিজের প্রযোজনা প্রতিষ্ঠানের সঙ্গে যুক্ত করেছেন। বাবাকে নানা কাজে সহায়তা করছে জুনাইদ। এবার মুম্বাইয়ে একটি রেস্তোরাঁর উদ্বোধনী অনুষ্ঠানে মেয়ে ইরাকে নিয়ে হাজির হন আমির খান।\n'}, {'headline': '\nঢাবিতে পরীক্ষা ছাড়া ভর্তি করায় সাদা দলের ক্ষোভ\n', 'article': '\nঢাকা বিশ্ববিদ্যালয়ের বিএনপি ও জামায়াতে ইসলামীর সমর্থক শিক্ষকদের সংগঠন সাদা দল বলেছে, বিজ্ঞপ্তি এবং ভর্তি পরীক্ষা ছাড়া বিশ্ববিদ্যালয়ে ভর্তি একটি চরম অনিয়ম এবং অমার্জনীয় অপরাধ। তাই এই প্রক্রিয়ায় জড়িত সবাইকে নৈতিক স্খলনের দায়ে বিচারের কাঠগড়ায় দাঁড় করাতে হবে।\n৮ সেপ্টেম্বর প্রথম আলোতে প্রকাশিত ‘পরীক্ষা ছাড়াই ভর্তি হয়ে ডাকসু নেতা’ শীর্ষক সংবাদের পরিপ্রেক্ষিতে শিক্ষকদের এই অংশটি উদ্বেগ ও ক্ষোভ প্রকাশ করে।\nসাদা দলের শিক্ষকেরা বিবৃতিতে বলেন, ‘আজ ভর্তি প্রক্রিয়া নিয়ে আমাদের গর্বের স্থানটি পদদলিত। এই ন্যক্কারজনক ঘটনার সঙ্গে যিনি বা যাঁরাই জড়িত থাকুক না কেন, আমরা তাঁদের দৃষ্টান্তমূলক শাস্তি দাবি করছি। আমরা আশা করব এই ঘটনার সঙ্গে জড়িত থাকার অভিযোগে যাঁরা অভিযুক্ত, তাঁরা সুষ্ঠু তদন্ত শেষ না হওয়া পর্যন্ত নিজ নিজ দায়িত্ব পালন থেকে বিরত থাকবেন।’\nপ্রায় ২৮ বছর নিষ্ক্রিয় থাকার পর চলতি বছরের ১১ মার্চ ঢাকা বিশ্ববিদ্যালয়ের কেন্দ্রীয় ও হল ছাত্র সংসদের এই নির্বাচন অনুষ্ঠিত হয়। ডাকসু নির্বাচনের তফসিল ঘোষণার পর ১১ ফেব্রুয়ারি ছাত্রত্ব টিকিয়ে রাখতে ছাত্রলীগের ৩৪ জন সাবেক ও বর্তমান নেতা ব্যাংকিং অ্যান্ড ইনস্যুরেন্স বিভাগের মাস্টার্স অব ট্যাক্স ম্যানেজমেন্ট প্রোগ্রামে ভর্তি হন। নির্বাচন করতে আগ্রহী ছাত্রদের মধ্য থেকে পরে ৮ জন কেন্দ্রীয় ছাত্র সংসদের সম্পাদক ও সদস্য পদে নির্বাচনে অংশ নেন, বিজয়ী হন ৭ জন। দুটি হল সংসদের ভিপি পদে অংশ নেন আরও দুজন, যাঁদের একজন নির্বাচিত হন, অন্যজন পরাজিত হন। ডাকসু নির্বাচন পরিচালনা কমিটির সদস্যও ছিলেন আরেকজন।\nপরীক্ষা ছাড়া ঢাকা বিশ্ববিদ্যালয়ের ভর্তি হওয়া ঘটনায় অভিযুক্ত ডাকসু নেতারা হলেন মো. রাকিবুল হাসান (শিক্ষাবর্ষ ২০০৯-১০), তিনি কেন্দ্রীয় সংসদের সদস্য পদে নির্বাচিত হয়েছেন। ছাত্রলীগের বিগত কেন্দ্রীয় কমিটিতে রাকিবুল কর্মসংস্থান সম্পাদক ছিলেন। ইতিহাস বিভাগের ২০০৯-১০ শিক্ষাবর্ষের ছাত্র নজরুল ইসলাম, তিনি সদস্য পদে নির্বাচিত। নজরুল ছাত্রলীগের বর্তমান কেন্দ্রীয় কমিটির সহসভাপতি। একই অভিযোগে অভিযুক্ত ডাকসুর সদস্য মুহা. মাহমুদুল হাসান, নিপু ইসলাম, বিজ্ঞান ও প্রযুক্তিবিষয়ক সম্পাদক মো. আরিফ ইবনে আলী (শিক্ষাবর্ষ ২০১০-১১) এবং স্বাধীনতাসংগ্রাম ও মুক্তিযুদ্ধবিষয়ক সম্পাদক সাদ বিন কাদের চৌধুরী (শিক্ষাবর্ষ ২০১১-১২), ক্রীড়া সম্পাদক শাকিল আহমেদ তানভীর (শিক্ষাবর্ষ ২০০৯-১০), আবদুল আলিম খান তিনি এফ রহমান হলের ভিপি পদে জয়ী হয়েছেন।\nআলীম ঢাকা বিশ্ববিদ্যালয় শাখা ছাত্রলীগের যুগ্ম সাধারণ সম্পাদক এবং ডাকসুর নির্বাচন পরিচালনা কমিটির সদস্য প্রদীপ চৌধুরীও ছাত্রত্ব টিকিয়ে রাখতে পরীক্ষা ছাড়াই ব্যাংকিং অ্যান্ড ইনস্যুরেন্স বিভাগের মাস্টার্স অব ট্যাক্স ম্যানেজমেন্ট প্রোগ্রামে ভর্তি হন।\n'}, {'headline': '\nতরুণীকে ধর্ষণের দায়ে এক ব্যক্তির যাবজ্জীবন\n', 'article': '\nঝালকাঠির রাজাপুর উপজেলায় বুদ্ধিপ্রতিবন্ধী এক তরুণীকে (২০) ধর্ষণের দায়ে এক ব্যক্তিকে যাবজ্জীবন সশ্রম কারাদণ্ড দিয়েছেন আদালত। পাশাপাশি ২৫ হাজার টাকা জরিমানা, অনাদায়ে আরও ৬ মাসের কারাদণ্ড দেওয়া হয়েছে।ঝালকাঠির অতিরিক্ত জেলা ও দায়রা জজ শেখ মো. তোফায়েল হাসান সোমবার দুপুরে এ রায় ঘোষণা করেন।\nসাজা পাওয়া ব্যক্তির নাম মিলন সিকদার (৩৪)। তিনি রাজপুর উপজেলার বাসিন্দা। মিলনের অনুপস্থিতিতে রায় ঘোষণা করেন বিচারক।\nমামলার রাষ্ট্রপক্ষের আইনজীবী এম আলম খান রায়ের বিষয়টি প্রথম আলোকে নিশ্চিত করেছেন।\nপুলিশ ও মামলার বিবরণ সূত্রে জানা গেছে, ২০০৯ সালের ৮ আগস্ট দুপুরে রাজাপুরে এক বুদ্ধিপ্রতিবন্ধী তরুণীকে ধর্ষণ করেন মিলন সিকদার। পরে ঘটনাটি জানাজানি হলে তরুণীর বাবা বাদী হয়ে ২০ আগস্ট মিলন সিকদারকে আসামি করে মামলা করেন। ওই বছরের ৩১ অক্টোবর পুলিশ আদালতে অভিযোগপত্র জামা দেয়। দীর্ঘ শুনানি ও সাতজনের সাক্ষ্য নেওয়া পর আদালত রায় দেন।\n'}, {'headline': '\nডেঙ্গুতে এক নারীর মৃত্যু\n', 'article': '\nরাজশাহী মেডিকেল কলেজ হাসপাতালে ডেঙ্গু জ্বরে আক্রান্ত হয়ে এক নারীর মৃত্যু হয়েছে। আজ সোমবার দুপুরে তিনি মারা যান। পরিবার বলছে, নিজ গ্রাম থেকেই ওই নারী ডেঙ্গুতে আক্রান্ত হয়েছেন।\nওই নারীর নাম শাপলা খাতুন (২৩)। তাঁর স্বামীর নাম হাসিবুল হাসান। তাঁরা রাজশাহীর পুঠিয়া উপজেলার বানেশ্বর গ্রামে বাসিন্দা। হাসিবুল হাসান একটি বেসরকারি কোম্পানিতে কাজ করেন। হাসিবুল সপরিবারে বানেশ্বরেই বসবাস করেন।\nশাপলার মামা আবু ওমাইয়া বলেন, ৪ সেপ্টেম্বর শাপলাকে রাজশাহী মেডিকেল কলেজ হাসপাতালে ভর্তি করা হয়। শাপলা হাসপাতালের ৩৮ নম্বর ওয়ার্ডে চিকিৎসাধীন ছিলেন। প্রথম দিকে শাপলার অবস্থা ভালো ছিল। তবে সোমবার তাঁর অবস্থার অবনতি হয়। তাঁকে হাসপাতালের আইসিইউতে নেওয়ার প্রস্তুতির সময় তিনি মারা যান।\nআবু ওমাইয়া আরও বলেন, শাপলা দুই বছরের মধ্যে ঢাকায় যাননি। বানেশ্বরে থাকা অবস্থাতেই তিনি ডেঙ্গু জ্বরে আক্রান্ত হয়েছেন।\nরাজশাহী মেডিকেল কলেজের উপপরিচালক সাইফুল ফেরদৌস শাপলার মৃত্যুর বিষয়টি প্রথম আলোকে নিশ্চিত করছেন।\nএদিকে ডেঙ্গুতে আক্রান্ত হয়ে রোববার সকাল ৮টা থেকে সোমবার সকাল ৮টা পর্যন্ত ২৪ ঘণ্টায় দেশের বিভিন্ন হাসপাতালে ৭১৬ জন নতুন ডেঙ্গু রোগী ভর্তি হয়েছে। স্বাস্থ্য অধিদপ্তরের হেলথ ইমার্জেন্সি অপারেশন সেন্টার ও কন্ট্রোল রুম থেকে এ তথ্য জানানো হয়েছে। নতুন রোগীদের মধ্যে ঢাকায় ভর্তি হয়েছে ৩০০ জন। ঢাকার বাইরের বিভিন্ন হাসপাতালে ভর্তি হয়েছে ৪১৬ জন। বর্তমানে সারা দেশের হাসপাতালগুলোতে ভর্তি ডেঙ্গু রোগী ৩ হাজার ৯১ জন।\n'}, {'headline': '\nফেনী বন্ধুসভার ডেঙ্গু প্রতিরোধ অভিযান\n', 'article': '\nপ্রথম আলোর ফেনী বন্ধুসভার আয়োজনে সোমবার (২ সেপ্টেম্বর) বিকেলে ফেনী সরকারি বালিকা উচ্চবিদ্যালয়ের আঙিনা ও শহরের বিভিন্ন স্থানে ডেঙ্গু প্রতিরোধে অভিযান পরিচালনা করা হয়।‘আমাদের দায়িত্ববোধ, ডেঙ্গু করি প্রতিরোধ’ স্লোগানকে সামনে রেখে ফেনী বন্ধুসভার সদস্যরা বিভিন্ন স্থানে ফগার মেশিনের মাধ্যমে এডিস মশার প্রজননক্ষেত্র ধ্বংস, নিধন ও পরিষ্কার-পরিচ্ছন্নতা অভিযান পরিচালনা করেন।এ সময় ফেনী বন্ধুসভার সহসভাপতি বিজয় নাথ, সাধারণ সম্পাদক শেখ আশিকুন্নবী, যোগাযোগ সম্পাদক দেলোয়ার হোসেন, সাহিত্য সম্পাদক মনিকা রায়, বিজ্ঞান ও প্রযুক্তিবিষয়ক সম্পাদক তানজিনা সুলতানা, প্রচার সম্পাদক তৌহিদ মোল্লা, সদস্য রিৎ কর্মকার, ফাতিহা জান্নাতসহ অন্য সদস্যরা উপস্থিত ছিলেন।ফেনী বন্ধুসভা\n'}, {'headline': '\nশিবচরে বজ্রপাতে যুবকের মৃত্যু\n', 'article': '\nমাদারীপুরের শিবচর উপজেলায় বজ্রপাতে এক যুবকের মৃত্যু হয়েছে। সোমবার বেলা তিনটার দিকে উপজেলার পৌর এলাকার যাদুয়ারচর ব্রিজের কাছে এই ঘটনা ঘটে।\nমারা যাওয়া ওই যুবকের নাম মজিদ মিয়া (২৪)। তিনি যাদুয়ারচর এলাকার ইরাদ সরদারের দোকানের কর্মচারী হিসেবে কাজ করতেন। তাঁর গ্রামের বাড়ি কুড়িগ্রাম জেলায়।\nশিবচর হাসপাতাল ও স্থানীয় সূত্রে জানা গেছে, বেলা তিনটার দিকে বৃষ্টির মধ্যে মজিদ যাদুয়ারচর এলাকায় একটি সেতু পার হচ্ছিলেন। এ সময় বজ্রপাত হলে তিনি গুরুতর আহত হন। পরে স্থানীয় ব্যক্তিরা তাঁকে উদ্ধার করে শিবচর উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক মজিদকে মৃত ঘোষণা করেন।\nশিবচর থানার ভারপ্রাপ্ত কর্মকর্তা (ওসি) আবুল কালাম আজাদ বলেন, বজ্রপাতে যুবকের মৃত্যুর খবর পাওয়ার পর ঘটনাস্থলে পুলিশ পাঠানো হয়েছে। তাঁর স্বজনদের সঙ্গে যোগাযোগের চেষ্টা করা হচ্ছে।\n'}, {'headline': '\nলালপুর বন্ধুসভার ডেঙ্গু প্রতিরোধ অভিযান\n', 'article': '\n২ সেপ্টেম্বর সোমবার সকালে প্রথম আলোর লালপুর বন্ধুসভার উদ্যোগে লালপুরে পরিষ্কার–পরিচ্ছন্নতা অভিযান চালানো হয়।‘আমাদের দায়িত্ববোধ ডেঙ্গু করি প্রতিরোধ’ অভিযানে উপস্থিত ছিলেন প্রথম আলো লালপুর বন্ধুসভার সভাপতি এ কে আজাদ, যুগ্ম সাধারণ সম্পাদক আশিকুর রহমান, সাংগঠনিক সম্পাদক জামিল হোসেন, ক্রীড়া সম্পাদক রাশেল কবির, যোগাযোগ সম্পাদক মিজানুর রহমান, সদস্য আলফাজুল কবির প্রমুখ। লালপুর বন্ধুসভার উদ্যোগে লালপুরে পরিষ্কার–পরিচ্ছন্নতা অভিযান চলাকালে জন নামের একজন পথচারী এসে বললেন, এমন ভালো কাজে আমিও অংশ নিতে চাই। তিনি পরিষ্কার–পরিচ্ছন্নতা অভিযানে অংশ নেন। পর্যায়ক্রমে নিজ বাড়ি, বিভিন্ন শিক্ষাপ্রতিষ্ঠান, অফিস ও বাজার এলাকায় ‘আমাদের দায়িত্ববোধ ডেঙ্গু করি প্রতিরোধ’ অভিযান অব্যাহত রাখতে বন্ধুসভার সদস্যরা শিক্ষার্থীসহ বিভিন্ন শ্রেণি–পেশার মানুষের সচেতন করতে ভূমিকা পালন করে যাবে।সভাপতি, লালপুর বন্ধুসভা\n'}, {'headline': '\nলোহাগড়া বন্ধুসভা ডেঙ্গু প্রতিরোধে কর্মসূচি\n', 'article': '\nপ্রথম আলো নড়াইলের লোহাগড়া বন্ধুসভা ডেঙ্গু প্রতিরোধে ২ সেপ্টেম্বর কর্মসূচি পালন করে। এ উপলক্ষে সকালে লক্ষ্মীপাশা আদর্শ বিদ্যালয়ে শিক্ষার্থীদের মধ্যে সচেতনতা সৃষ্টি করা হয়। শিক্ষক-শিক্ষার্থীরা বিদ্যালয় এলাকা পরিষ্কার-পরিচ্ছন্ন করে। শিক্ষার্থীরা অঙ্গীকার করে, তাদের প্রত্যেকের বাড়িতে প্রতিনিয়ত পরিষ্কার-পরিচ্ছন্নতা অভিযান অব্যাহত রাখবে।৮৫০ জন শিক্ষার্থীর মধ্যে সচেতনতা সৃষ্টিতে বক্তব্য দেন লোহাগড়ার ইউএনও মুকুল কুমার মৈত্র, লোহাগড়া হাসপাতালের আরএমও আবদুল্লাহ আল মামুন, উপজেলা কৃষি কর্মকর্তা সমেরন বিশ্বাস ও প্রধান শিক্ষক শেখ হাসানুজ্জামান। এ সময়ে শিক্ষক ও বন্ধুসভার সদস্যরা উপস্থিত ছিলেন।\n'}, {'headline': '\n‘গাধা, তুই বোর্ডে ফিফথ হয়েছিস’\n', 'article': '\nহেড স্যারের সামনে থরথর করে কাঁপছি, তিনিও কাঁপছেন, তবে রাগে। তাঁর হাতে বার্ষিক পরীক্ষার ফল। বোঝা যাচ্ছে আরেকটু হলে ‘ক্লাস এইট’ সেকেন্ড ইয়ার হয়ে যেতাম। তোতলাতে তোতলাতে স্যার দপ্তরি গেদু ভাইকে বললেন, ‘যা, মহিউদ্দিন খান সাহেবকে ডেকে নিয়ে আয়।’\nকলজে পর্যন্ত কেঁপে উঠল। কারণ, খান স্যারের বেতে আস্থা নেই, তিনি স্কুলের ঘণ্টা বাজানোর হাতুড়ি নিয়ে ঘোরেন। তাঁর হাতে অনেক সিনিয়র ভাইয়ের দুরমুজ হওয়ার গুজব বাতাসে ভেসে বেড়ায়। মনে মনে আল্লাহ আল্লাহ করি। ক্লাস ফাঁকি দিয়ে বাটালি হিল ঘোরার আজাব যে দুনিয়াতে নেমে আসবে আগে ভাবিনি। একটু পর হেলতে–দুলতে খান স্যার রুমে ঢুকলেন, হাতে বিখ্যাত হাতুড়ি।\nহেড স্যার তখনো কাঁপছেন। বললেন, ‘খান সাহেব, এইটা তো আগে ভালোই ছিল, ফার্স্ট, সেকেন্ড হতো, এখন তো দেখি ছাগল হয়ে যাচ্ছে। এ রকম চললে তো গাধাটা টুল বেঞ্চির মতো স্কুলে পারমানেন্ট হয়ে যাবে। জীবনেও এসএসসি পাস করবে না। আপনি এর দায়িত্ব নেন। ক্লাস নাইনের বছর, এখন থেকে খেয়াল রাখলে গাধাটার কিছু হবে।’\nখান স্যার কিছু না বলে রেজাল্ট শিট দেখলেন, প্রথমে তাঁর চোখ কুঁচকে গেল, তারপর সেখানে জ্বলে উঠল দাবানল। হাতুড়িটা তাক করে তিনি কিছুক্ষণ আমাকে দেখলেন, যেন খপ করে গিলে ফেলবেন, তারপর দাঁত কিড়মিড় করে বললেন, ‘স্যার, আপনি চিন্তা করবেন না। ছাগলটা হয় পড়াশোনা করবে, নয়তো আমি ওকে স্কুলের ঘণ্টা বানিয়ে দিনে দুইবার ঝুলিয়ে পিটাব।’\nএরপর শুরু হলো স্যারের নির্দেশিত অমানুষিক রুটিন।\nভোর তিনটায় ঘুম থেকে উঠা, ফজরের নামাজের বিরতি দিয়ে সকাল ৯টা পর্যন্ত পড়া, এরপর স্কুল শেষ করে বিকেল চারটায় চট্টগ্রামের সিজিএস কলোনির ৯ নম্বর মাঠে হাওয়া খাওয়া। সন্ধ্যায় তাঁর বাসায় পড়তে যাওয়া। সেখানে আরেক ‘বাঘ’ শফিকউল্লাহ স্যার হাজির থাকেন অঙ্ক করানোর জন্য। রাত সাড়ে ১০টা পর্যন্ত সেখানে বিদ্যা অর্জন। মাঝখানে খেতে হয় বিষের মতো বিরাট এক জামবাটি দুধ। সপ্তাহে তিন দিন হেড স্যারের কাছে ইংরেজি পড়তে যাওয়া। শুক্রবার খাস্তগির স্যারের কাছে পরীক্ষা দেওয়া। (সব কিন্তু বিনা পয়সায়)।\nফরমান জারি হলো আগামী দুই বছর খেলাধুলা আর ‘আউট বই’ বন্ধ। সবচেয়ে বড় দুর্যোগ নামল ভোরবেলা। মহিউদ্দিন স্যার ফজরের নামাজ শেষ করেই পড়ছি কি না, দেখার জন্য বাসার নিচে এসে হাঁকডাক শুরু করেন, ‘বাদল, নিচে নাম।’\nমহা বিরক্ত হয়ে নেমে আসি। তারপর তিনি হালকা ভোরের আলোয় হাঁটতে হাঁটতে কলোনি মার্কেটে চায়ের দোকানে নিয়ে যান। নিজের এবং আমার জন্য দুটো করে পরোটা আর ডিম পোচের অর্ডার দেন। সঙ্গে গরম চা। এই ব্যাপারটা আমার বেশ পছন্দ হয়। আগ্রহ নিয়ে খাই। এ সময় তাঁকে কিছুটা নরম মনে হয়। চুপচাপ আমার খাওয়া দেখেন আর বলেন, ‘খা বেটা, খা, পড়াশোনা করার জন্য বেশি বেশি খাওয়া দরকার।’ এরপর শুরু হয় আবার কঠিন রুটিন। এর মধ্যে যোগ হন নতুন ‘আজরাইল’ বাংলার কাশেম স্যার। তাঁর বিখ্যাত থাপ্পড়ে আমার দাঁত তো দাঁত, নাক–মুখসহ উড়ে যাওয়ার অবস্থা।\nএভাবে দিন যায়। খালি মনে হয় কখন এ কেয়ামত শেষ হবে? মহিউদ্দিন স্যারের কথা মনে হলেই মন বিদ্রোহ করে ওঠে। কিন্তু পালানোর কোনো উপায় নেই। মোটামুটি ২৪ ঘণ্টা তাঁর কড়া নজরদারি। আমি তীব্র অভিযোগ নিয়ে বাবার দিকে তাকাই, তিনি ফাঁদে পড়া বিড়ালছানার দিকে করুণার হাসি হেসে ইত্তেফাকে মনোযোগ দেন। একসময় এসএসসি পরীক্ষা শেষ হয় আর আমি সেদিনই সব বই তীব্র রাগে পুরোনো কাগজের দোকানে বিক্রি করে বিখ্যাত সিনেমা হল ‘আলমাসে’ গিয়ে বাংলা সিনেমা দেখি। ফেরার সময় কিনি আধা ডজন ‘মাসুদ রানা’।  তারপর শুরু হয় স্বাধীনতার নতুন ইতিহাস।\nকেবল ‘মাসুদ রানা’ আর তক্তা কেটে বানানো ক্রিকেট ব্যাট আমার নিত্যসঙ্গী। সকাল থেকে সন্ধ্যা। পরীক্ষার কথা, ফলাফলের কথা চিন্তাও করি না। গুল্লি মারি পরীক্ষার ফল। এ রকম এক বিকেলে গভীর মনোযোগের সঙ্গে ক্রিকেট খেলছি। দুনিয়া তখন ছুটে আসা বল পিটানোতে ব্যস্ত। হঠাৎ পেছন থেকে খান স্যারের বাজখাঁই গলা শুনে চমকে উঠলাম।‘ফাজিলের ফাজিল, একটু আগে তোর এসএসসির রেজাল্ট দিয়েছে, স্যাররা স্কুলে অপেক্ষা করছেন আর তুই এখানে জাভেদ মিয়াঁদাদগিরি ফলাচ্ছিস! মাথা গুঁড়া গুঁড়া করে দেব, একদম গুঁড়া গুঁড়া, তুই বোর্ডে ফিফথ হয়েছিস গাধা...’ বলতে বলতে ছোটখাটো মানুষটি বিদ্যুৎবেগে আমাকে কোলে তুলে নিয়ে স্কুলের দিকে দৌড়াতে লাগলেন।\nআমি বুঝতে পারছি না এটা কী হচ্ছে? চোখ মেলে তাকাতেও পারছি না, স্যারের তপ্ত ঘাম কিংবা আনন্দাশ্রু টপটপ করে পড়ে আমার চোখের পাতা বুজে দিচ্ছে....।\nলেখক: সৈয়দ মোহাম্মদ আবু দাউদ, কর কমিশনার, চট্টগ্রাম\n*প্রথম আলো–আইপিডিস আমাদের শিক্ষকদের সম্মান জানানোর একটা উদ্যোগ নিয়েছে। আইপিডিসি-প্রথম আলো প্রিয় শিক্ষক সম্মাননা। আপনার শৈশবের প্রিয় শিক্ষককে মনোনীত করতে লগইন করুন\xa0\n'}, {'headline': '\nউপনেতা হিসেবে কাদেরকে বেছে নিলেন রওশন\n', 'article': '\nজাতীয় সংসদে বিরোধীদলীয় নেতা হিসেবে জাতীয় পার্টির কো-চেয়ারম্যান রওশন এরশাদ ও উপনেতা হিসেবে পার্টির চেয়ারম্যান জি এম কাদেরকে স্বীকৃতি দিয়েছেন স্পিকার শিরীন শারমিন চৌধুরী। আজ সোমবার সংসদ সচিবালয়ের এক প্রজ্ঞাপনে এ তথ্য জানানো হয়েছে। এর আগে জি এম কাদের এ পদ দুটিতে স্বীকৃতি দিতে স্পিকারকে অনুরোধ করেন।\nজাতীয় পার্টির সাংসদ রওশন এরশাদ ময়মনসিংহ-৪ এবং জি এম কাদের একই দলের লালমনিরহাট-৩ আসনের সাংসদ। আইন অনুযায়ী বিরোধীদলীয় নেতা মন্ত্রী ও উপনেতা প্রতিমন্ত্রীর মর্যাদা ভোগ করেন।\nজাতীয় পার্টির চেয়ারম্যান হুসেইন মুহম্মদ এরশাদের মৃত্যুতে বিরোধীদলীয় নেতার পদটি শূন্য হয়।\nগতকাল রোববার রওশনকে জাপার সংসদীয় দল বিরোধীদলীয় নেতা করার ব্যাপারে সিদ্ধান্ত নেয়। কিন্তু উপনেতা বাছাই করতে পারেনি সংসদীয় দল।\nওই দিন বিরোধীদলীয় চিফ হুইপ ও জাপার মহাসচিব মসিউর রহমান রাঙ্গা সাংবাদিকদের বলেন, উপনেতা কে হবেন তা বিরোধীদলীয় নেতা চূড়ান্ত করবেন।\n\xa0\n'}, {'headline': '\nরাষ্ট্রপতি দেশে ফিরেছেন\n', 'article': '\nরাষ্ট্রপতি মো. আবদুল হামিদ লন্ডনে স্বাস্থ্য পরীক্ষা ও চোখের চিকিৎসা শেষে ১০ দিনের সফর শেষে দেশে ফিরেছেন। বিমান বাংলাদেশ এয়ারলাইনসের একটি ভিভিআইপি ফ্লাইট আজ সোমবার সকাল ১০টা ৪০ মিনিটে রাষ্ট্রপতি ও তাঁর সফরসঙ্গীদের নিয়ে হজরত শাহজালাল আন্তর্জাতিক বিমানবন্দরে অবতরণ করে।\nরাষ্ট্রপতির উপ-প্রেস সচিব আবুল কালাম আজাদ সোমবার বাসসকে বলেন, বিমান বাংলাদেশ এয়ারলাইনসের একটি ভিভিআইপি ফ্লাইট রাষ্ট্রপতি ও তাঁর সফরসঙ্গীদের নিয়ে হজরত শাহজালাল আন্তর্জাতিক বিমানবন্দরে অবতরণ করে।\nমুক্তিযুদ্ধবিষয়ক মন্ত্রী আ ক ম মোজাম্মেল হক, সড়ক পরিবহন ও সেতুমন্ত্রী ওবায়দুল কাদের, কূটনৈতিক কোরের ভারপ্রাপ্ত ডিন, ঢাকায় নিযুক্ত তুরস্কের রাষ্ট্রদূত ডেভরিম ওজতুর্ক, বাংলাদেশে ব্রিটিশ হাইকমিশনার রবার্ট ডিকসন, তিন বাহিনীর প্রধান, পুলিশের আইজি, জননিরাপত্তা বিভাগের সচিব, মন্ত্রিপরিষদ সচিব (সমন্বয় ও সংস্কার), পররাষ্ট্রসচিব (মেরিটাইম) এবং সংশ্লিষ্ট উচ্চপদস্থ বেসামরিক ও সামরিক কর্মকর্তারা রাষ্ট্রপতিকে বিমানবন্দরে স্বাগত জানান।\nএর আগে রাষ্ট্রপতি গতকাল রোববার লন্ডন সময় সন্ধ্যা ৬টা ৪০ মিনিটে হিথ্রো বিমানবন্দর ত্যাগ করেন। যুক্তরাজ্যে বাংলাদেশের হাইকমিশনার সাঈদা মুনা তাসনীম এবং লন্ডনে বাংলাদেশ মিশনের সিনিয়র কর্মকর্তারা বিমানবন্দরে রাষ্ট্রপতিকে বিদায় জানান।\nএর আগে গত ৩১ আগস্ট ৭৫ বছর বয়সী রাষ্ট্রপতি আবদুল হামিদ লন্ডনের উদ্দেশে ঢাকা ত্যাগ করেন।\nরাষ্ট্রপতি দীর্ঘদিন ধরে গ্লুকোমায় ভুগছেন। জাতীয় সংসদের স্পিকার থাকার সময় থেকেই তিনি লন্ডনে স্বাস্থ্য পরীক্ষা করে আসছেন।\n'}, {'headline': '\nসাস্কাতুনে এসএসপিপির চড়ুইভাতি\n', 'article': '\n‘চল না ঘুরে আসি/ অজানাতে...।’\nঅজানাকে জানার আর চেনা পরিবেশে নিজেকে নতুন করে খুঁজে পাওয়ার জন্য সাস্কাতুনের মে-ওয়াসিন পার্কে জড়ো হয়েছিলেন প্রবাসী হিন্দু ধর্মাবলম্বী বাংলাদেশি। সাস্কাতুন সর্বজনীন পূজা পরিষদ (এসএসপিপি) গত ৩১ আগস্ট শনিবার আয়োজন করেছিল চড়ুইভাতি ২০১৯। সকাল সাড়ে ১০টা থেকেই আসতে শুরু করেন সাস্কাতুনে বসবাসরত হিন্দু ধর্মাবলম্বী প্রবাসীরা।\nকানাডায় গ্রীষ্ম প্রায় যায় যায় করছে। আমরা যারা এখানে থাকি, তাদের কাছে সামারের প্রতিটি মুহূর্ত কত যে কাঙ্ক্ষিত, তা ভাষায় প্রকাশ করার মতো নয়। আর তাই আড্ডা আর খেলাধুলার মেতে উঠে ছোট-বড় সবাই। কফি পর্ব শুরু হতেই সবাই নেমে যায় মাঠে।\nপ্রাণের খেলা ফুটবল যা এখানে এসে হয়ে গেছে সকার, দুই ভাগে বিভক্ত হয়ে খেলতে নেমে যায় পুরুষেরা। এসএসপিপির সাধারণ সম্পাদক মেসি-নেইমারদের পেছনে ফেলে এগিয়ে যেতে গিয়ে পা মচকে অবসর নিতে বাধ্য হন। মাঠে সহস্রের সঙ্গে তার বাবা পঙ্কজ ভৌমিকের প্রতিযোগিতা বেশ জমে উঠেছিল। কিন্তু শেষ পর্যন্ত গোলশূন্যভাবেই শেষ হয় ফুটবল খেলা।\nইতিমধ্যে দুপুরের খাবারের ডাক পড়ে গেছে। সূচনা বৌদির ঘরে তৈরি আপেলের আচারের সঙ্গে ভুনা খিচুড়ি আর চিকেনে বেশ জমে গিয়েছিল দুপুরের আয়োজন।\nভাতঘুম (খিচুড়ি ঘুম) দেওয়ার কোনো সুযোগ না দিয়েই বাচ্চাদের বিভিন্ন আয়োজন শুরু হয়। এরপর উপস্থিত নারীদের বালিশ খেলা তাদের স্বামীদের টেনশন বাড়িয়ে দেয়। সবাইকে পেছনে ফেলে শিল্পী দেব প্রথম স্থান দখল করে নেন। আর ছেলেদের ক্রিকেট খেলায় অনল মিত্র সবচেয়ে বেশি রান করে আর বোলিংয়ে সুজন দুটি উইকেট নিয়ে যৌথভাবে ম্যান অব দ্য ম্যাচ নির্বাচিত হয়।\nআড্ডা আর খেলাধুলায় কখন যেন সময় শেষ হয়ে আসে, বিদায়ের ঘণ্টা বাজতে থাকে। বলতে কষ্ট হয়, বিদায় বন্ধু।\nসংগঠনের সভাপতি প্রশান্ত মণ্ডল সবাইকে সুন্দর একটি দিন উপহার দেওয়ার জন্য আন্তরিক ধন্যবাদ জানিয়ে সামনের দিনগুলোতে সবাইকে নিয়ে এগিয়ে যাওয়ার প্রত্যয় ব্যক্ত করে চড়ুইভাতির সমাপ্তি টানেন। কিছু লোকের বিভিন্ন ধরনের ঋণাত্মক কার্যক্রম যখন কমিউনিটির ঐক্যে ফাটল ধরানোর অপচেষ্টায় লিপ্ত, ঠিক তখন এই চড়ুইভাতি সবার মধ্যে ঐক্যের সেতুবন্ধ হিসেবে কাজ করবে বলে উপস্থিত সবাই বিশ্বাস করেন।\n'}, {'headline': '\nটিআইবি বিদেশিদের শেখানো বুলি আওড়ায়: ডেপুটি স্পিকার\n', 'article': '\nটিআইবি বিদেশিদের শেখানো বুলি আওড়ায় বলে মন্তব্য করেছেন ডেপুটি স্পিকার ফজলে রাব্বী মিয়া। তিনি বলেন, ‘কিছুদিন আগে তারা সংসদ সম্পর্কে একটি প্রতিবেদন দিয়েছে। তারা তাদের মতো করে কথা বলে। তাদের সম্পর্কে আমরা যদি বলি, তাহলে তো তাদের মাথায় হাত পড়বে।’\nকোরাম–সংকটসহ সার্বিক বিষয় নিয়ে দুর্নীতিবিরোধী প্রতিষ্ঠান ট্রান্সপারেন্সি ইন্টারন্যাশনাল বাংলাদেশ (টিআইবি) গত ২৮ আগস্ট দশম জাতীয় সংসদের ওপর যে প্রতিবেদন প্রকাশ করেছে, তার সমালোচনা করে ডেপুটি স্পিকার ফজলে রাব্বী মিয়া আজ সোমবার এসব কথা বলেন। এ সময় তিনি পার্লামেন্টারি ককাস অন চাইল্ড রাইটস, জাতীয় কন্যাশিশু অ্যাডভোকেসি ফোরাম, প্ল্যান ইন্টারন্যাশনাল ও জাতীয় কন্যাশিশু অ্যাডভোকেসি ফোরাম আয়োজিত এক অনুষ্ঠানে বক্তব্য দিচ্ছিলেন। সংসদের আইপিডি সম্মেলনকক্ষে অনুষ্ঠিত এই অনুষ্ঠানে সভাপতিত্ব করেন স্বরাষ্ট্র মন্ত্রণালয়–সম্পর্কিত সংসদীয় কমিটির সভাপতি শামসুল হক।\nফজলে রাব্বী মিয়া আরও বলেন, ‘বিদেশিরা যেভাবে বুলি শিখিয়ে দেয়, তারা (টিআইবি) সেভাবে তা আওড়ায়। আমরা সেভাবে করি না। শীতাতপনিয়ন্ত্রিত কক্ষে বসে কত টাকা বেতন নেন? আমরাও শীতাতপনিয়ন্ত্রিত কক্ষে বসে আইন পাস করি। এটা কারও দয়ার টাকা নিয়ে নয়। জনগণের টাকায়, তাদের রায় নিয়ে।’\nঅনুষ্ঠানে অন্যদের মধ্যে বক্তব্য দেন সংসদ সদস্য ফরিদুল হক খান, আরোমা দত্ত, আবুল কালাম মোহাম্মদ আহসানুল হক চৌধুরী, সামিল উদ্দিন আহমেদ শিমুল, কাজী কানিজ সুলতানা প্রমুখ।\n'}, {'headline': '\nভূমি নিবন্ধন সেবার প্রতিটি পর্যায়ে দুর্নীতি: টিআইবি\n', 'article': '\nদলিলের নকল তোলার জন্য সেবাগ্রহীতাদের ১ হাজার থেকে ৭ হাজার টাকা দিতে হয়। দলিল নিবন্ধনের জন্য প্রতিটি দলিলে দলিল লেখক সমিতিকে ৫০০ থেকে ৫ হাজার টাকা পর্যন্ত চাঁদা দিতে হয়। জমির দাম, দলিল ও দলিলের নকলের ধরন ও প্রয়োজনীয় নথিপত্র থাকা না থাকার ওপর এবং এলাকাভেদে নিয়মবহির্ভূত অর্থ লেনদেনের পরিমাণ কমবেশি হয়।\nভূমি দলিল নিবন্ধন নিয়ে ট্রান্সপারেন্সি ইন্টারন্যাশনাল বাংলাদেশের (টিআইবি) একটি গুণগত গবেষণা প্রতিবেদনে এসব তথ্য ওঠে এসেছে। আজ সোমবার রাজধানীর ধানমন্ডিতে মাইডাস সেন্টারে এক সংবাদ সম্মেলনে ‘ভূমি দলিল নিবন্ধন সেবায় সুশাসনের চ্যালেঞ্জ ও উত্তরণের উপায়’ শীর্ষক প্রতিবেদনটি তুলে ধরা হয়।\nপ্রতিবেদন তুলে ধরে টিআইবি বলেছে, ভূমি নিবন্ধন সেবার প্রতিটি পর্যায়ে ব্যাপক অনিয়ম-দুর্নীতি হচ্ছে। এতে সংশ্লিষ্ট প্রতিষ্ঠানগুলোতে দুর্নীতির প্রাতিষ্ঠানিকীকরণের ঝুঁকি সৃষ্টি হয়েছে। দলিল নিবন্ধনের ক্ষেত্রে ১ হাজার থেকে ৫ লাখ টাকা নিয়মবহির্ভূতভাবে লেনদেন হয়।\nসংবাদ সম্মেলনে টিআইবির নির্বাহী পরিচালক ইফতেখারুজ্জামান বলেন, ভূমি দলিল নিবন্ধন সেবায় সুশাসনের ঘাটতি ব্যাপক, এ খাত দুর্নীতিতে নিমজ্জিত। বিভিন্নভাবে সেবাগ্রহীতার কাছ থেকে অর্থ আদায় ও ঘুষ নেওয়া হচ্ছে। দুর্নীতির প্রাতিষ্ঠানিকীকরণ হচ্ছে। এখানে কিছু ব্যতিক্রম বাদে হয়রানি, জিম্মি করে অর্থ আদায়, দুর্নীতির মহোৎসব চলছে। ভূমি নিবন্ধন আর দুর্নীতি সমার্থক হয়ে গেছে। এখানে নিয়োগ–পদোন্নতিতেও দুর্নীতি ব্যাপকতা পেয়েছে।\nইফতেখারুজ্জামান বলেন, এই দুর্নীতি বন্ধ করতে সদিচ্ছা জরুরি। দুর্নীতির সঙ্গে জড়িত ব্যক্তিদের চিহ্নিত করে দৃষ্টান্তমূলক শাস্তি দিতে হবে। ভূমির ডিজিটাইজেশন করতে হবে। তিনি বলেন, দিনে দিনে পরিস্থিতি আরও খারাপ হচ্ছে। এমন কোনো খানা নেই, যাদের ভূমির সেবা নিতে হয় না। এমন দৃষ্টান্ত খুব কম পাওয়া যাবে যে, কোনো খানা ভূমির দুর্নীতি–অনিয়মের শিকার হয়নি।\nটিআইবি জানায়, তাদের এই গবেষণা মূলত গুণগত গবেষণা। দেশের আটটি বিভাগের ১৬টি জেলার ৪১টি সাবরেজিস্ট্রার অফিস থেকে তথ্য নেওয়া হয়েছে এবং জাতীয় পর্যায়ে নিবন্ধন অধিদপ্তর ও অংশীজনদের কাছ থেকে গবেষণার জন্য তথ্য সংগ্রহ করা হয়েছে।\nগবেষক নিহার রঞ্জন রায় ও শাম্মী লায়লা ইসলাম গবেষণা প্রতিবেদনটি তুলে ধরেন।\n'}, {'headline': '\nট্রাম্পের বিরুদ্ধে প্রতিদ্বন্দ্বিতায় আরেক রিপাবলিকান\n', 'article': '\nরিপাবলিকান পার্টিতে যুক্তরাষ্ট্রের প্রেসিডেন্ট ডোনাল্ড ট্রাম্পের জনপ্রিয়তা প্রায় নিরঙ্কুশ। তাঁকে সরিয়ে অন্য কাউকে ২০২০ সালের নির্বাচনে প্রার্থী করার প্রশ্ন ওঠে না। তা সত্ত্বেও ইতিমধ্যে দুজন রিপাবলিকান নেতা ম্যাসাচুসেটসের সাবেক গভর্নর বিল ওয়েল্ড ও সাবেক কংগ্রেসম্যান জো ওয়ালশ ট্রাম্পের প্রতি চ্যালেঞ্জ ছুড়ে দিয়েছেন। গতকাল রোববার এই তালিকায় যুক্ত হলেন তৃতীয় চ্যালেঞ্জার। তিনি সাউথ ক্যারোলাইনার সাবেক গভর্নর ও এক দফা কংগ্রেসম্যান মার্ক সানফোর্ড।\nবাছাইপর্বে ট্রাম্পকে পরাস্ত করবেন, সানফোর্ড নিজেই সে কথা বিশ্বাস করেন না, কিন্তু ট্রাম্পকে চ্যালেঞ্জ করাটাকে তিনি একটি নৈতিক দায়িত্ব বলে মনে করেন। নিজের প্রার্থিতা ঘোষণা করে সানফোর্ড ফক্স নিউজকে জানান, ট্রাম্পের প্রভাবে রিপাবলিকান পার্টি পথ হারিয়ে ফেলেছে। এই দলের বরাবরই প্রধান লক্ষ্য ছিল বাজেট নিয়ন্ত্রণ। এখন আর সেই লক্ষ্য অনুসরণ করা হচ্ছে না। ট্রাম্পের হাতে আমেরিকার রাজনৈতিক সংস্কৃতিও পরিবর্তিত হচ্ছে। তিনি বলেন, ‘প্রেসিডেন্টের পাঠানো টুইট হয়তো বেশ মজাদার, কিন্তু তাঁকে রাজনৈতিক নেতৃত্ব বলা যাবে না।’ মার্ক সানফোর্ড ও বাকি দুজন চ্যালেঞ্জারকে শুধু ট্রাম্প নয়, রিপাবলিকান পার্টির বিরুদ্ধতারও মোকাবিলা করতে হবে। দলের শীর্ষ পর্যায়ে চেষ্টা চলছে, যাতে ট্রাম্পকে বাছাইপর্বের সম্মুখীন হতে না হয়। ইতিমধ্যে চারটি অঙ্গরাজ্যের রিপাবলিকান নেতৃত্ব সিদ্ধান্ত নিয়েছে, তারা বাছাইপর্বের জন্য কোনো সম্মেলনের আয়োজন করবে না। ফলে, এই রাজ্যগুলোয় বাছাইপর্বের কোনো প্রতিদ্বন্দ্বিতাই অনুষ্ঠিত হবে না। রাজ্যগুলো হলো সাউথ ক্যারোলাইনা, নেভাডা, ক্যানসাস ও অ্যারিজোনা।\nমঞ্চের পেছন থেকে ট্রাম্প ও তাঁর ক্যাম্পেইন গোড়া থেকে চেষ্টায় ছিলেন সব রকম বাছাইপর্বের প্রতিদ্বন্দ্বিতা এড়াতে। এই লক্ষ্যে তাঁরা দলের শীর্ষ নেতৃত্বে ট্রাম্পের অনুগত সমর্থকদের বসাতে সচেষ্ট ছিলেন। এই চার রাজ্যের দলীয় সিদ্ধান্ত থেকে এটা পরিষ্কার যে ট্রাম্প নিজের লক্ষ্য পূরণে অনেক দূর সফল হয়েছেন।\nট্রাম্পবিরোধী রিপাবলিকানরা এই সিদ্ধান্তের প্রতিবাদ করেছেন। জো ওয়ালশ বলেছেন, দলীয় নেতৃত্বের এই সিদ্ধান্ত অগণতান্ত্রিক ও ভুল। এই সিদ্ধান্তের জন্য রিপাবলিকান পার্টির নেতৃত্বের লজ্জিত হওয়া উচিত। এই সিদ্ধান্ত থেকে এ কথাও প্রমাণিত হয়, ট্রাম্প বাছাইপর্বে প্রতিদ্বন্দ্বিতায় ভীত।\nএকই কথা বলেছেন বিল ওয়েল্ড। তিনি অভিযোগ করেছেন, ডোনাল্ড ট্রাম্প আপ্রাণ চেষ্টা করছেন রিপাবলিকান পার্টিকে তাঁর ব্যক্তিগত ক্লাবে পরিণত করতে।\n'}, {'headline': '\nএরশাদের আসনে আ.লীগের সঙ্গে সমঝোতার চেষ্টায় জাপা\n', 'article': '\nএইচ এম এরশাদের মৃত্যুতে শূন্য হওয়া রংপুর-৩ আসনের উপনির্বাচনে ক্ষমতাসীন আওয়ামী লীগের সঙ্গে সমঝোতা করার চেষ্টা চালিয়ে যাচ্ছে জাতীয় পার্টি (জাপা)। জাপার চেয়ারম্যান জি এম কাদের আজ সোমবার এক সংবাদ সম্মেলনে এ কথা বলেন।\nজি এম কাদের বলেন, এ নিয়ে আলাপ-আলোচনা কিছুটা হয়েছে। তবে তাঁরা এখনো ঐকমত্যে আসতে পারেননি। এটা হবে বা হবে না, তা এখনই বলা যাচ্ছে না।\nআগামী ৫ অক্টোবর এই আসনে উপনির্বাচন হবে। এই আসনে জাপার প্রার্থী এইচ এম এরশাদের ছেলে সাদ এরশাদ।\nজাপা চেয়ারম্যান বলেন, আওয়ামী লীগ বিষয়টি বিবেচনা করবে বলে বলেছে। তবে এ জন্য মনোনয়নপত্র প্রত্যাহারের শেষ দিন পর্যন্ত অপেক্ষা করতে হতে পারে।\n১৬ সেপ্টেম্বর মনোনয়নপত্র প্রত্যাহারের শেষ দিন।\nজি এম কাদের বলেন, সবাই মিলে সাদকে মনোনয়ন দেওয়া হয়েছে। এই আসন জাপার হাতেই থাকবে।\nদলে জি এম কাদের ও রওশন এরশাদকে ঘিরে দুটি পক্ষ হওয়ার বিষয়ে জাপা চেয়ারম্যান বলেন, ‘মতবিরোধ যেকোনো বড় উদ্যোগকে বাধাগ্রস্ত করতে পারত। তাই দ্বন্দ্ব ঠেকাতে আমি একটা ক্রাইসিস ম্যানেজমেন্ট কমিটি করেছিলাম। জ্যেষ্ঠ নেতাদের দায়িত্ব দিয়েছিলাম। শনিবার রাতের সমঝোতা বৈঠকে কারও পরাজয় হয়নি। দলের সকলের বিজয় হয়েছে।’  সংবাদ সম্মেলনে দলের প্রেসিডিয়াম সদস্য সালমা ইসলাম, আদেলুর রহমান, সোলায়মান শেঠসহ কেন্দ্রীয় নেতারা উপস্থিত ছিলেন।\n'}, {'headline': '\nআজ ‘ফাতমাগুল’–এর শততম পর্ব\n', 'article': '\nতুরস্কের একটি ছোট্ট গ্রাম ইলিদরের মেয়ে ফাতমাগুল। পারিবারিক জটিলতায় ফাতমাগুলের ওপর চলে অত্যাচার। অবশেষে গ্রাম ছেড়ে শহরে পাড়ি জমায় মেয়েটি। এমনই গল্প নিয়ে তৈরি ধারাবাহিক ‘ফাতমাগুল’। ‘সুলতান সুলেমান’-এর পর বাংলাদেশে জনপ্রিয় বিদেশি ধারাবাহিক ‘ফাতমাগুল’। দীপ্ত টিভির জনপ্রিয় এ সিরিজটি ১০০তম পর্বে প্রচার হতে যাচ্ছে আজ সোমবার, ৯ সেপ্টেম্বর। আজ সন্ধ্যা ৬টায় ও রাত ৯টা ৩০ মিনিটে এটি দেখানো হবে। ‘ফাতমাগুল’–এর কেন্দ্রীয় চরিত্রে অভিনয় করছেন ব্যারান সায়াত। সিরিজটি পরিচালনা করেছেন হিলাল সারাল।\nএর গল্প এমন: সাগরের কোল ঘেঁষে বেড়ে ওঠা ছোট্ট গ্রাম ইলিদর। যেখানে দিগন্ত জোড়া জলরাশির হাতছানিতে সাড়া দেয় দুরন্ত গাঙচিল। তাদের ছন্দে আনমনে গুনগুনিয়ে যায় এই গ্রামেরই মেয়ে ফাতমাগুল। গুল মানে গোলাপ। বাবা মা আদর করে ফুলের নামে নাম রাখলেও মেয়েটির জীবনে আর কোথাও ছিল না ফুলেল কোমলতার ছোঁয়া। সহজ–সরল বড় ভাই রাহমি আর কুটিল ভাবি মুকাদ্দেসের সংসারে প্রতিনিয়ত গালমন্দ আর অবহেলা সহ্য করে দিন কাটে ফাতমাগুলের। তার চিন্তা, ছোট্টবেলার প্রেম মুস্তফা নালচালির ঘরনি হয়ে তারও একদিন একটা সুখের সংসার হবে। কিন্তু হঠাৎ এক ঝড়ে তছনছ হয়ে যায় ফাতমাগুলের সাজানো স্বপ্ন। উচ্চবিত্ত ইয়াশারান পরিবারের বখাটে ছেলে সেলিম, অ্যারদোয়ান আর তার সঙ্গীদের উন্মাদনায় ফাতমাগুলকে হারাতে হয় তার সম্ভ্রম আর সমাজের তথাকথিত নারীর সম্মান। এ দুর্যোগে কেউ তার পাশে এসে দাঁড়ায়নি! শুরু হয় ফাতমার অন্য রকম অধ্যায়।\nফাতমাগুল কেতাঞ্জি চরিত্রে অভিনয় করেছেন ব্যারান সায়াত। কেরিম ইলগায চরিত্রে আছেন এঙ্গিন আকুইরেক। বাংলায় ডাবিংকৃত এ ধারাবাহিক শনি থেকে শুক্রবার সন্ধ্যা ৬টায় ও রাত ৯টা ৩০ মিনিটে প্রচারিত হয়।\n'}, {'headline': '\nনির্বাচন ভবনের আগুনে ক্ষতি সামান্য: ব্রিগেডিয়ার সাইদুল\n', 'article': '\nজাতীয় পরিচয় নিবন্ধন অনুবিভাগের মহাপরিচালক ব্রিগেডিয়ার জেনারেল মোহাম্মদ সাইদুল ইসলাম বলেছেন, নির্বাচনে ভবনে লাগা আগুনে ক্ষতি সামান্যই হয়েছে। আজ সোমবার বেলা একটার দিকে নির্বাচন ভবন চত্বরে আগুন লাগার স্থান পরিদর্শন শেষে সাংবাদিকদের কাছে এ কথা বলেন তিনি।\nব্রিগেডিয়ার সাইদুল ইসলাম বলেন, ‘আগুনে সেখানে থাকা ব্যালট ইউনিটগুলো ক্ষতিগ্রস্ত হয়নি। পয়েন্ট অব ফায়ার যেটা দেখলাম, মেইনলি কেবলের দিকে ফায়ারটা ছড়িয়েছে। যার জন্য ওপরের কেবলগুলো পুড়ে গেছে। এসিগুলো ক্ষতিগ্রস্ত হয়েছে। কেবলের বাক্সগুলো ক্ষতিগ্রস্ত হয়েছে। কিন্তু আমাদের ব্যালট ইউনিট, মনিটর, কন্ট্রোল ইউনিট যেভাবে আশঙ্কা করেছিলাম, সে তুলনায় সেই রকম কোনো ক্ষতিই হয়নি। ক্ষতির পরিমাণ খুবই নগণ্য।’\nরাজধানীর আগারগাঁওয়ে নির্বাচন কমিশন ভবনের নিচতলায় গতকাল রোববার রাত ১১টার পর আগুন লাগে। রাত ১২টা ২৫ মিনিটে ফায়ার সার্ভিসের ১০টি ইউনিটের চেষ্টায় আগুন নেভানো হয়।\nব্রিগেডিয়ার সাইদুল বলেন, ‘ফায়ার সার্ভিসের দ্রুত পদক্ষেপ এবং টিমওয়ার্কের জন্য এত বড় একটা ক্ষতির হাত থেকে আমরা বেঁচে গিয়েছি।’\nযেখানে আগুন লেগেছে, সেখানে এক হাজারের মতো ইভিএম ছিল কি না, তা জানতে চাইলে ব্রিগেডিয়ার সাইদুল বলেন, ‘অত হবে না। আমরা আপনাদের সঠিক তথ্য দেব।’ ইউনিয়ন পরিষদ ও আটটি উপজেলা পরিষদ নির্বাচনে ব্যবহারের জন্য ইভিএমগুলো আনা হয়েছিল বলে জানান ব্রিগেডিয়ার সাইদুল।\nরংপুরে ইভিএম ব্যবহারে কোনো প্রভাব পড়বে কি না, তা জানতে চাইলে ব্রিগেডিয়ার সাইদুল বলেন, ‘তদন্তের পর আমরা দেখব। এনআইডি উইংয়ের পক্ষ থেকে আমরা বলব, সেখানে ইভিএম ব্যবহার করার চেষ্টা করব। আমরা সেই ধরনের প্রস্তুতি গ্রহণ করছি। বাকিটা তথ্য-উপাত্ত সংগ্রহ করে কমিশনে উপস্থাপন করব। কমিশন এ বিষয়ে সিদ্ধান্ত দেবে।’\nসাংবাদিকদের এক প্রশ্নের জবাবে ব্রিগেডিয়ার সাইদুল বলেন, ‘ইভিএম কোনোটা তিনদিন আগে এসেছে, এগুলো পর্যায়ক্রমে এসেছে। এখানে সাড়ে চার হাজার সেটের মতো ইভিএম রেখেছি। সেগুলো বিভিন্ন রুমে রয়েছে। যে রুমে আগুন লেগেছে, সেই রুমে দুই মিটারের মধ্যে আমরা দেখলাম, কোনো কন্ট্রোল ইউনিট অথবা ব্যালট ইউনিট ক্ষতিগ্রস্ত হয়নি।’\nপুড়ে যাওয়া জায়গায় কোনো গুরুত্বপূর্ণ কাগজপত্র ছিল কি না, তা জানতে চাইলে ব্রিগেডিয়ার সাইদুল ইসলাম বলেন, ‘সেখানে কোনো কাগজপত্র ছিল না। যেখানে আগুন লেগেছে এবং তার পাশে যে প্লাস কেবল ও এসিগুলো পুড়েছে, সেগুলো দেখলেই আপনারা বুঝতে পারতেন কন্ট্রোল ইউনিট, ব্যালট ইউনিট পোড়ার তেমন কোনো প্রশ্ন নেই। দুই মিটারের মধ্যে আমরা খুলে দেখেছি, কন্ট্রোল ইউনিট, ব্যালট ইউনিট পোড়েনি।’\nপ্রাথমিকভাবে আগুন লাগার কারণ সম্পর্কে জানতে পেরেছেন কি না, এমন প্রশ্নের জবাবে ইসির অতিরিক্ত সচিব মো. মোখলেছুর রহমান বলেন, ‘ওখানে যেহেতু কেউ বসবাস করে না, সেখানে কোনো হিটার নেই, কাজেই বিদ্যুৎ ছাড়া অন্য কিছু তো দেখছি না।’\n'}, {'headline': '\nউত্তর কোরিয়ার রাষ্ট্রপ্রধান কে?\n', 'article': '\nউত্তর কোরিয়ার সংবিধানের সর্বশেষ সংশোধনীতে আমাদের মনে এই প্রশ্নের উদয় হয়েছে যে উত্তর কোরিয়ার ‘রাষ্ট্রপ্রধান’ কে? এটা কি কিম জং-উন? নাকি সুপ্রিম পিপলস অ্যাসেম্বলির প্রেসিডিয়াম প্রধান চো রিয়ং হায়ে? আমি এখানে এই প্রশ্নের উত্তর দেওয়ার চেষ্টা করব। তবে আমি পাঠকদের সচেতন করে দিতে চাই যে কলামটি মূলত একটি পাঠ অনুশীলন। কারণ, কিম জং-উন সংবিধান সংশোধনীর আগে ও পরে সর্বোচ্চ ক্ষমতা ভোগ করছেন এবং ২০১১ সালের ১৯ ডিসেম্বরের পর পরিস্থিতির কোনো পরিবর্তন হয়নি। বাবার মৃত্যুর পর তিনি তখন উত্তর কোরিয়ার শাসনক্ষমতা গ্রহণ করেছিলেন। গত জুলাই মাসে উত্তর কোরিয়ার নতুন সংবিধান প্রকাশ করা হয়। এই সংবিধানে ২০১৬ সালে গঠিত শীর্ষ পরিচালনা পর্ষদ ‘স্টেট অ্যাফেয়ার্স কমিশন’ (এসএসি)-এর চেয়ারম্যান কিম জং-উনকে ‘কোরিয়ার জনগণের সর্বোচ্চ প্রতিনিধি’ এবং ‘কমান্ডার-ইন-চিফ’ বলা হয়েছে। সর্বোচ্চ প্রতিনিধি মানে কি রাষ্ট্রপ্রধান? এই বিতর্কের সূত্রপাত আসলে ‘রাষ্ট্রপ্রধান’-এর অর্থ কী তা নিয়ে ভুল-বোঝাবুঝির কারণে। রাষ্ট্রপতিশাসিত প্রজাতন্ত্র আজকাল বিরল এবং সংসদীয় প্রজাতন্ত্র বা একটি সাংবিধানিক রাজতন্ত্রে সাধারণত দুটি শীর্ষ পদ থাকে: প্রধানমন্ত্রী, যিনি দেশ পরিচালনা করেন এবং রাষ্ট্রপতি/ রাজা/ গভর্নর বা জেনারেল, যিনি আনুষ্ঠানিক দায়িত্ব পালনের জন্য বেশির ভাগ ক্ষেত্রে দায়বদ্ধ থাকেন। তবে কিছু চরম ক্ষেত্রে জাতীয় প্রশাসনে তাঁরা হস্তক্ষেপ করেন। শেষোক্ত পদাধিকারী ব্যক্তিদের সাধারণত ‘রাষ্ট্রপ্রধান’ হিসেবে বিবেচনা করা হয়, ফলে একটি স্বাভাবিক ধারণা তৈরি হয়েছিল যে এসপিএ প্রেসিডিয়ামের প্রধান হচ্ছেন উত্তর কোরিয়ার ‘রাষ্ট্রপ্রধান’। রাষ্ট্রপ্রধান বা এ ধরনের ক্ষমতাহীন ব্যক্তিরা সাধারণত তাঁর দেশে সদ্য নিযুক্ত রাষ্ট্রদূতদের সাক্ষাৎ দেন। এবং তাঁকে নিউজিল্যান্ডের গভর্নর জেনারেলের পদ থেকে খুব আলাদা বলে মনে হয় না।\xa0\nতাহলে কিম জং-উনের অবস্থান কী? সংবিধান সংশোধনীর পর কোনো পরিবর্তন কি এসেছে? এটা বোঝার জন্য আসুন আমরা উত্তর কোরিয়া বা ডিপিআরকে এর সাংবিধানিক ইতিহাসটি একবার বিবেচনায় নিই। যখন ডিপিআরকে প্রতিষ্ঠিত হয়েছিল, তখন কিম ইল-সুংয়ের রাষ্ট্রীয় অবস্থান ছিল প্রধানমন্ত্রী এবং ১৯৪৮ সালের সংবিধান অনুসারে, ‘প্রধানমন্ত্রী ডিপিআরকে সরকারের প্রধান।’ তবে সংবিধানে উল্লেখ করা হয়নি যে কে হবেন রাষ্ট্রপ্রধান, যা স্বাভাবিকভাবেই এই ধারণার জন্ম দিয়েছিল যে এসপিএ প্রেসিডিয়ামের প্রধান হবেন রাষ্ট্রপ্রধান। মহান নেতার অহংবোধ থেকে কিম ইল-সুং সিদ্ধান্ত নিয়েছিলেন যে বিষয়টি নির্দিষ্ট করা দরকার।\xa0\n১৯৬৮ সালের ১ জুন রোডং সিনমুন–এ প্রকাশিত কঙ্গো-ব্রাজাভিলের জনগণের স্বাক্ষরিত একটি বার্তায় তাঁকে প্রথমে বিদেশিরা ‘রাষ্ট্রপ্রধান’ বলে অভিহিত করেছিলেন। এরপর আরও বহুবার কিম ইল-সুংকে রাষ্ট্রের প্রধান হিসেবে উল্লেখ করা হয়। ১৯৭২ সালের ডিসেম্বরে ডিপিআরকে নতুন সংবিধান প্রণয়ন করে, যাতে সরাসরি বলা হয়েছিল যে ডিপিআরকের প্রেসিডেন্ট সে দেশের রাষ্ট্রপ্রধান এবং তিনি রাষ্ট্রের সার্বভৌমত্ব প্রতিনিধিত্ব করবেন। সংবিধানের এই ধারা ১৯৯২ সালের সংশোধিত সংবিধানেও রাখা হয়েছিল। কিন্তু এর ঠিক দুই বছর পর কিম ইল-সুং মারা যান।\xa0\nকেবল ১৭৭২ ও ১৯৯২ সালের সংবিধানে স্পষ্টভাবে উল্লেখ করা হয়েছে যে ক্ষমতাসীন কিম-ডিপিআরকের প্রেসিডেন্ট রাষ্ট্রের প্রধান কিম ইল-সুংয়ের মৃত্যুর পর তাঁর ছেলে কিম জং-ইল তাঁর বাবার মতো কোনো পদক্ষেপ নেননি। তিনি কেবল জাতীয় প্রতিরক্ষা কমিশনের (এনডিসি) চেয়ারম্যান এবং পিপলস আর্মির সুপ্রিম কমান্ডারের পদটি ধরে রেখেছিলেন। কিম জং-ইল প্রেসিডেন্ট ছিলেন না এবং রাষ্ট্রপ্রধানও ছিলেন না। ভাইস প্রেসিডেন্টের কোনো পদও তিনি রাখেননি। ১৯৯৮ সালে নতুন সংবিধানে বলা হয়েছিল যে ‘এনডিসি হলো সামরিক দিকনির্দেশনার সর্বোচ্চ অঙ্গ এবং সেই অঙ্গ, যা জাতীয় প্রতিরক্ষা পুরোপুরি পরিচালনা করে ও ডিপিআরকে চেয়ারম্যানের এনডিসি সশস্ত্র বাহিনীর পুরোপুরি নেতৃত্ব দেয় এবং জাতির প্রতিরক্ষার ব্যবস্থা করে।’ কিম ইল-সুংকে চিরন্তন প্রেসিডেন্ট হিসেবে ঘোষণা করার সময় এসব পদ সংবিধান থেকে মুছে ফেলা হয়েছিল। ১৯৪৮ সালের সংবিধানেও রাষ্ট্রপ্রধান কে হবেন, তা নির্ধারণ করা হয়নি। কেবল ২০০৯ সালে সংবিধানে বলা হয়েছিল যে ‘ডিপিআরকে চেয়ারম্যানের এনডিসি হলেন ডিপিআরকের সর্বোচ্চ নেতা।’ উল্লেখযোগ্য যে এখানেও ‘রাষ্ট্রপ্রধানের’ পদের বিষয়টি উল্লেখ করা হয়নি।\xa0\nসংক্ষেপে: কেবল ১৯৭২ ও ১৯৯২ সালে সংবিধানে স্পষ্টভাবে উল্লেখ করা হয়েছিল যে ক্ষমতাসীন কিমের রাষ্ট্রীয় অবস্থান হচ্ছে তিনি ডিপিআরকের প্রেসিডেন্ট। এটি ২০০৯ সাল থেকে এই পদকে ‘সর্বোচ্চ নেতা’ হিসেবে অভিহিত করা হয়েছিল। যাহোক, সংবিধান কখনো অন্য কাউকে ‘রাষ্ট্রপ্রধান’ হিসেবে সংজ্ঞায়িত করেনি এবং এর সব উদ্দেশ্য ও অভিপ্রায় সব সময় বর্তমান কিমের জন্য নিবেদিত হয়ে আসছে। ডিপিআরকেতে সব সাংবিধানিক সংশোধনকে খুব অর্থবহ হিসেবে দেখার একটি অস্বাস্থ্যকর প্রবণতা রয়েছে। প্রকৃত কথাটি হচ্ছে এই সংশোধনীগুলো বেশির ভাগ অর্থহীন।\xa0\n\xa0\nনর্থ কোরিয়া নিউজ থেকে নেওয়া, ইংরেজি থেকে অনূদিত\n\xa0\nফিওদর টার্টিটস্কি উত্তর কোরিয়ার রাজনীতি বিষয়ে বিশেষজ্ঞ\n'}, {'headline': '\nভারতে ইন্টারনেট সংযোগের সঙ্গে টিভি ফ্রি\n', 'article': '\nভারতের ক্রমবর্ধমান ইন্টারনেট ব্যবহারকারীদের জন্য নতুন সুবিধা দিচ্ছেন দেশটির সবচেয়ে ধনী ব্যক্তি মুকেশ আম্বানির টেলিযোগাযোগ প্রতিষ্ঠান রিলায়েন্স জিও। প্রতিষ্ঠানটির নির্দিষ্ট কিছু ইন্টারনেট প্যাকের সঙ্গে বিনা মূল্যে ফোর-কে টিভি দেওয়ার কথা বলা হয়েছে।\nবার্ষিক কমপক্ষে ১৫ হাজার ৫৮৮ রুপির ইন্টারনেট প্যাকেজের গ্রাহক হলে এই টিভি দেওয়া হবে। সঙ্গে নেটফ্লিক্স ও আমাজন প্রাইম ভিডিওর মতো সেবাও মিলবে।\nজিওফাইবার নামের নতুন এই ব্রডব্যান্ড নেটওয়ার্কের ইন্টারনেট প্যাকেজ শুরু হয়েছে মাসে ৬৯৯ রুপি থেকে। গত বৃহস্পতিবার ভারতের ১ হাজার ৬০০ শহরে সেবা দেওয়া শুরু করেছে জিওফাইবার।\nরিলায়েন্স ইন্ডাস্ট্রিজের বেশির ভাগ ব্যবসায়ের প্রতিষ্ঠাতা মুকেশ আম্বানির বাবা ধিরুভাই আম্বানি। শুরু করেন বস্ত্র ব্যবসায়ী হিসেবে। ক্রমেই তা বেড়ে জ্বালানি, টেলিযোগাযোগ ও খুচরা পণ্যের বাজার দখলে নিয়েছে। ২০০২ সালে বাবার মৃত্যুর পর সে সম্পত্তি ভাগ করে নেন মুকেশ ও তাঁর ছোট ভাই অনিল আম্বানি। বর্তমানে রিলায়েন্স ইন্ডাস্ট্রিজের বাজারমূল্য প্রায় ১০ হাজার ৮০০ কোটি ডলার।\nভারতে শীর্ষ ইন্টারনেট সেবাদাতা হওয়ার জন্য এর আগেও নানা উপহার দিয়েছে আম্বানির প্রতিষ্ঠান। বছর তিনেক আগে নতুন গ্রাহকদের ছয় মাসের ফোর-জি ইন্টারনেট সেবা বিনা মূল্যে দিয়েছিল জিও। এতে দ্রুত নতুন গ্রাহক পেতে থাকে প্রতিষ্ঠানটি। প্রতিদ্বন্দ্বিতা বাড়তে থাকে। ছোট ভাই অনিল আম্বানি এই ব্যবসায় থেকে পিছু হটেন।\n১ গিগাবাইট মুঠোফোন ইন্টারনেট ডেটার দাম ২০১৬ সালে ২০৬ রুপি থেকে ২০১৮ সালে ১২ রুপিতে এসে ঠেকে। এতে অনেক নতুন ইন্টারনেট ব্যবহারকারী পায় ভারত।\nভোডাফোন-আইডিয়ার পরে ভারতে দ্বিতীয় বৃহত্তম টেলিযোগাযোগ সেবাদাতা জিও। বর্তমানে গ্রাহক ৩৪ কোটির বেশি। আর দেশটিতে এখনো ৭০ কোটি মানুষ ইন্টারনেটের বাইরেই রয়ে গেছে। সুতরাং বলা যায়, জিওর নতুন এই ইন্টারনেট সেবা অনেক মানুষকে ইন্টারনেটের আওতায় আনবে। সূত্র: সিএনএন\n'}, {'headline': '\nকাদিরের আত্মজীবনীটা হতো চমকপ্রদ\n', 'article': '\n\n\nহঠাৎ করেই পরপারে চলে গেলেন পাকিস্তানের কিংবদন্তি লেগ স্পিনার আবদুল কাদির। মৃত্যুর আগে আত্মজীবনী লেখা শুরু করেছিলেন এই সাবেক তারকা। সে আত্মজীবনী আর শেষ হলো না!\n\nআবদুল কাদিরের ক্যারিয়ার অনেক চমকপ্রদ ঘটনার সাক্ষী। কিন্তু সেই ঘটনাগুলো নিয়ে লেখা আনন্দময় একটা প্রকাশনা থেকে বঞ্চিত হলেন ক্রিকেটপ্রেমীরা। মৃত্যুর আগে আত্মজীবনী লেখার কাজে হাত দিয়েছিলেন তিনি। কিন্তু সেটি আর শেষ করে যাওয়া হলো না এই কিংবদন্তি লেগ স্পিনারের।\nছেলে সুলেমান কাদিরের বড় আক্ষেপ। লেখার কাজ নাকি প্রায় অর্ধেক সের ফেলেছিলেন তাঁর বাবা, ‘তিনি ১০০ পৃষ্ঠারও বেশি লিখে ফেলেছিলেন। আত্মজীবনীর মোড়ক উন্মোচন অনুষ্ঠানে তাঁর সাবেক সতীর্থ, প্রিয় বন্ধু ও বর্তমানে পাকিস্তানের প্রধানমন্ত্রী ইমরান খানকে ডাকার জন্য অনেক আগ্রহী ছিলেন। আর কয়েক মাসের মধ্যেই হয়তো সেই অনুষ্ঠানটা হতো। কিন্তু সেসব কিছুই হলো না।’\nঅনেক চমকপ্রদ ঘটনা দিয়ে নাকি কাদির সাজাচ্ছিলেন তাঁর আত্মজীবনী, শীর্ষ খেলোয়াড় হওয়ার জন্য তাঁকে কত কষ্টের ভেতর দিয়ে যেতে হয়েছে, সে কাহিনি লিখেছিলেন তিনি। ঘরোয়া ও আন্তর্জাতিক ক্যারিয়ারে অনেক চমকপ্রদ ঘটনার সাক্ষী ছিলেন তিনি। স্থান পেয়েছে সেগুলোও। ইমরান খানসহ পাকিস্তান দলের অন্য সতীর্থদের সঙ্গে তাঁর সম্পর্ক কেমন ছিল, সেটাও উল্লেখ করেছিলেন বইটায়।\nএ ছাড়া শেন ওয়ার্নের সঙ্গে কাদিরের সাক্ষাৎ, ভারতের বিপক্ষে ম্যাচগুলোতে ঘটা বিভিন্ন মজাদার কাহিনি স্থান পেয়েছিল লেখায়। আর্থিক দীনতায় থাকার সময় কীভাবে নিজের সকালের নাশতা ও রাতের খাবার জোগাড় করতেন, সে নিয়েও বইয়ে বিস্তারিত লিখেছিলেন কাদির। শুক্রবার হঠাৎ করেই হৃদ্\u200cরোগে আক্রান্ত হয়ে মৃত্যু হয়েছে কাদিরের। ব্যাপারটা খুবই আকস্মিক তাঁর পরিবারের কাছে। ছেলে সুলেমান জানিয়েছেন, তাঁর বাবার নাকি হৃদ্\u200cরোগ –সংক্রান্ত কোনো অসুস্থতাই ছিল না। বাবার এভাবে চলে যাওয়াটা কিছুতেই যেন মেনে নিতে পারছেন না ছেলে সুলেমান।\n'}, {'headline': '\nচন্দ্রযান-২–এর ব্যর্থতায় মন্ত্রীর কটাক্ষের পর সাধুবাদ পাকিস্তানের প্রথম নারী মহাকাশচারী নামিরার\n', 'article': '\nভারতের চন্দ্রযান-২ চাঁদে অবতরণের আগমুহূর্তেই নিয়ন্ত্রণকক্ষের সঙ্গে যোগাযোগ বিচ্ছিন্ন হওয়ায় পাকিস্তানের মন্ত্রী কটাক্ষ করেছিলেন। চন্দ্রযান-২–কে খেলনার সঙ্গে তুলনা করে পাকিস্তানের বিজ্ঞান ও প্রযুক্তিবিষয়ক মন্ত্রী ফাওয়াদ চৌধুরী বলেছিলেন, চাঁদের বদলে মুম্বাইয়ে নেমেছে। ফাওয়াদ চৌধুরীর কটাক্ষের পর ভারতের প্রচেষ্টাকে সাধুবাদ জানালেন পাকিস্তানের প্রথম নারী মহাকাশচারী নামিরা সালিম।\nচাঁদের দক্ষিণ মেরুতে অভিযানের চেষ্টা প্রশংসা করেছে মার্কিন মহাকাশ গবেষণা সংস্থা (নাসা)। এরপরই চন্দ্রযান-২–এর কথা বলতে গিয়ে ইসরোকে শুভেচ্ছা জানান নামিরা সালিম। তিনি প্রশংসা করে বলেন, ইসরোর প্রচেষ্টা প্রশংসনীয়। মহাকাশ গবেষণার ক্ষেত্রে ইসরোর এ অভিযান অনেক বড় ঐতিহাসিক একটি পদক্ষেপ। এর ফলে শুধু দক্ষিণ-পশ্চিম এশিয়া নয়, পুরো বিশ্ব লাভবান হবে। ইসরো অনেকাংশে সফল হয়েছে। যদি ১০০ শতাংশ সফল হতে পারত, তবে উপকৃত হত সারা বিশ্ব।\nএকেবারে শেষ মুহূর্তে ‘চন্দ্রযান-২’-এর সঙ্গে গত শুক্রবার রাতে যোগাযোগ বিচ্ছিন্ন হয়ে যায় ভারতের মহাকাশ গবেষণা সংস্থা ইন্ডিয়ান স্পেস রিসার্চ অর্গানাইজেশনের (ইসরো)। বিক্রমের সঙ্গে যোগাযোগ স্থাপন করতে পারেননি মহাকাশবিজ্ঞানীরা। চূড়ান্ত অবতরণের আগে ওই রোবোটিক গবেষণা যানটি চন্দ্রপৃষ্ঠে আছড়ে পড়েছে কি না, তা নিয়ে উদ্বেগ ছড়িয়ে পড়ে। তবে পরে ইসরোর পক্ষ থেকে বলা হচ্ছে, শেষ মুহূর্তে বিক্রম ল্যান্ডারের সঙ্গে নিয়ন্ত্রণকক্ষের যোগাযোগ বিচ্ছিন্ন হয়ে যায়। তবে চাঁদের পৃষ্ঠে বিক্রম ল্যান্ডারের অবস্থান ইসরো খুঁজে পেয়েছে। ল্যান্ডারের থার্মাল ইমেজ সংগ্রহ করেছে অরবিটার। তবে এখন পর্যন্ত কোনো যোগাযোগ করা যায়নি। চাঁদের দক্ষিণ মেরুতে এটি নামার কথা ছিল।\nএরপরই মিশন চন্দ্রযান-২ নিয়ে একের পর এক টুইট করে ভারতকে কটাক্ষ করতে থাকেন পাকিস্তানের মন্ত্রী ফাওয়াদ চৌধুরী। তিনি লিখেছেন, ‘...যে কাজটা করতে পারো না, সেটা করারই দরকার নেই। প্রিয় এন্ডিয়া।’ ভারত ইন্ডিয়ার বানান যেভাবে লেখে, তার বদলে ‘এন্ডিয়া’ লিখেছেন পাকিস্তানের মন্ত্রী। শেষ মুহূর্তে বিক্রম ল্যান্ডারের সঙ্গে ইসরোর নিয়ন্ত্রণকক্ষের যোগাযোগ বিচ্ছিন্ন হয়ে গেলেও নাসাসহ অনেকেই ইসরোর প্রশংসায় পঞ্চমুখ হয়েছে। ইসরোর সঙ্গে একত্রে কাজ করার ইচ্ছা প্রকাশও করেছে নাসা। এরপর প্রতিবেশী দেশ পাকিস্তানের মহাকাশচারীর প্রশংসা ভারতের জন্য বিশেষ তাৎপর্যপূর্ণই। কারণ, বর্তমান সময়ে দুই দেশের মধ্যকার সম্পর্ক বেশ জটিল অবস্থার মধ্য দিয়ে যাচ্ছে।\nপাকিস্তানের প্রথম নারী মহাকাশচারী নামিরা সালিম ২০০৮ সালে এভারেস্টে স্কাই ডাইভ করেছিলেন। মরক্কোয় থাকা নামিরা সালিম এভারেস্ট স্কাই ডাইভ করা প্রথম এশীয় নারী।\nপাঁচ বছর আগে যুক্তরাষ্ট্রের ক্যালিফোর্নিয়ায় পরীক্ষামূলক উড্ডয়নকালে ভার্জিন গ্যালাকটিকের স্পেসশিপটু নামের একটি বেসরকারি মহাকাশযান আকাশে বিধ্বস্ত হয়েছিল। পরে এর ধ্বংসাবশেষ মোহাবি মরুভূমিতে ছড়িয়ে পড়ে। মহাকাশযানটিতে থাকা দুই বৈমানিকের একজন নিহত ও অপরজন গুরুতর আহত হয়েছিলেন। এর উদ্যোক্তা ভার্জিনের প্রতিষ্ঠাতা স্যার রিচার্ড ব্রানসন। তাঁর সঙ্গে কাজ করছেন নামিরা সালিম। গ্যালাকটিক স্পেসশিপটুর দুর্ঘটনা স্যার রিচার্ড ব্র্যানসনের দীর্ঘদিনের লালিত মহাকাশ পর্যটনের স্বপ্নে বড় একটি আঘাত হিসেবে দেখা হয়।\nএর আগে যুক্তরাষ্ট্র, চীন ও রাশিয়া চন্দ্রজয় করেছে। তবে তা চাঁদের অন্য অঞ্চলে। ভারতের নভোযান চাঁদে অবতরণ করলে তারা চন্দ্রজয়ী চতুর্থ দেশ হিসেবে তালিকায় উঠে আসত। এটিই হতো চাঁদের দক্ষিণ প্রান্তের সবচেয়ে কাছাকাছি যাওয়া প্রথম নভোযান।\nএ অভিযান পরিচালনা করতে ভারতের ব্যয় হয়েছে এক হাজার কোটি রুপি। এ অর্থ এর আগে পরিচালিত যেকোনো দেশের চন্দ্রাভিযানের খরচের তুলনায় বহুগুণ কম। ইসরো বলছে, একই ধরনের অভিযানে মার্কিন সংস্থা নাসার ২০ গুণ অর্থ খরচ হয়ে থাকে।\nগত ২৩ জুলাই অন্ধ্র প্রদেশের শ্রীহরিকোটা থেকে উৎক্ষেপণ করা হয় চন্দ্রযান-২। দ্বিতীয়বারের চেষ্টায় এক মিনিটের মধ্যে সেটিকে উৎক্ষেপণ করা হয়। তার এক সপ্তাহ আগে প্রথমবারের উৎক্ষেপণ বাতিল হয়। তথ্যসূত্র: ইন্ডিয়া টুডে, টাইমস নাউ\nআরও পড়ুন:চাঁদের বদলে খেলনাটা নেমেছে মুম্বাইয়েচন্দ্রযান-২-এর প্রধান বিজ্ঞানীর জুতা কেনারও সামর্থ্য ছিল না\n'}, {'headline': '\n৪৪তম টরন্টো চলচ্চিত্র উত্সব\nটম হ্যাঙ্কস আসবেন বলে\n', 'article': '\nআরও একবার উল্লাসধ্বনি শোনা গেল, সচরাচর যেমনটা শোনা যায়। কিন্তু এবারের উল্লাসধ্বনি সহজে থামে না। চলতেই থাকে। ভিড়ের মধ্যে কেউ একজন গলা ফাটিয়ে চিৎকার করে ওঠে, টম! সম্মিলিত সেই চিৎকার যেন স্লোগানে রূপ নেয়। লালগালিচার সামনে অপেক্ষমাণ সৌভাগ্যবান আলোকচিত্রীরা তাঁদের ফোকাস দেখে নেন শেষবারের মতো। তিনি এলেন বলে!\nসাদা দাড়ি, চোখে মোটা ফ্রেমের চশমা। কে বলবে, তিনিই সেই ফরেস্ট গাম্প! হাতখানেক দূরে দাঁড়িয়ে। ফরেস্ট গাম্প, ফিলাডেলফিয়া, সেভিং প্রাইভেট রায়ান, ক্যাস্ট অ্যাওয়ে, ইউ হ্যাভ গট মেইল, দ্য টার্মিনাল মনে রাখার মতো কত কত ছবি তাঁর। পরপর দুবার সেরা অভিনেতা হিসেবে অস্কার জেতার অসামান্য রেকর্ড যাঁর। সেসবের বাইরে ‘দিলখোলা মানুষ’ বলেও খ্যাতি আছে টম হ্যাঙ্কসের। মনে হলো, কথা মিথ্যা নয়। কারও প্রশ্নে আপত্তি নেই তাঁর। হাসিমুখে সময় নিয়ে উত্তর দিয়ে যাচ্ছিলেন। পাশের এক সাংবাদিকের কী এক কথায় এমন মজা পেলেন যে রীতিমতো হাত-পা নেড়ে গাইতে শুরু করলেন ‘ট্যাট ট্যাট টারা’। আর সেখানেই মনে হয় বিপত্তিটা বাধল। তার সঙ্গী-সাথিরা সম্ভবত বুঝে গেলেন, বেশি হয়ে যাচ্ছে। হাত দেখিয়ে ইশারা করলেন টমকে। ঝট করে নিজেকে সামলে নিয়ে হাঁটতে শুরু করলেন তিনি। অপেক্ষমাণ বহু সাংবাদিকের হৃদয় ভেঙে দিয়ে ঢুকে গেলেন রয় থমসন হলে। সেখানে শুরু হয়ে গেছে তাঁর অভিনীত এ বিউটিফুল ডে ইন দ্য নেইবারহুড ছবির প্রদর্শনী।\nএকদিকে টম হ্যাঙ্কস, আরেক দিকে ড্যানিয়েল ক্রেগ। একদিকে জেনিফার লোপেজ তো আরেক দিকে ক্রিস্টেন স্টুয়ার্ট। রবার্ট প্যাটিনসন, ওয়েসলিœস্নাইপস, এডি মারফি নাকি নিকোলাস কেজ। কাকে ফেলে কার কাছে যাই? টরন্টো শহরে প্রতি সপ্তাহান্তই যেন একেকটা আনন্দ উৎসব। শনিবার সাপ্তাহিক ছুটির দিনে উৎসব জেগে উঠবে, সেটা বেশ বোঝা যাচ্ছিল। কিন্তু কে জানত, সাপ্তাহিক ছুটি কাটাতে হলিউডের তারকারা সব টরন্টো চলচ্চিত্র উৎসবের লালগালিচায় এসে হাঁটবেন।\n'}, {'headline': '\nএরশাদের পর রওশনও গৃহপালিত বিরোধীদলীয় নেতা: ফখরুল\n', 'article': '\n‘এরশাদকে ক্ষমতা দখল করার সুযোগ করে দিয়েছিলেন বিএনপির চেয়ারপারসন খালেদা জিয়া’—প্রধানমন্ত্রী শেখ হাসিনার এমন বক্তব্য অসত্য উল্লেখ করে বিএনপির মহাসচিব মির্জা ফখরুল ইসলাম বলেছেন, খালেদা জিয়া কোনোভাবেই জড়িত ছিলেন না। তিনি অভিযোগ করেন, এরশাদকে সঙ্গে নিয়ে প্রধানমন্ত্রী গণতন্ত্রকে ধ্বংস করেছেন।আজ সোমবার সকালে শেরেবাংলা নগরে জাতীয়তাবাদী মহিলা দলের ৪১তম প্রতিষ্ঠাবার্ষিকী উপলক্ষে দলের প্রতিষ্ঠাতা জিয়াউর রহমানের কবরে শ্রদ্ধা জানানোর অনুষ্ঠানে তিনি এসব কথা বলেন। তিনি বলেন, এই সংসদে এরশাদের পর রওশন এরশাদও গৃহপালিত বিরোধীদলীয় নেতার দায়িত্ব নিয়েছেন।\nগতকাল রোববার সংসদ অধিবেশনে সাবেক রাষ্ট্রপতি এইচ এম এরশাদের মৃত্যুতে আনা শোকপ্রস্তাবের আলোচনায় অংশ নিয়ে প্রধানমন্ত্রী শেখ হাসিনা বলেছেন, আদালতের রায় অনুযায়ী সাবেক সেনা শাসক জিয়াউর রহমান এবং এইচ এম এরশাদের শাসনামল অবৈধ। এ দুজনের কাউকে রাষ্ট্রপতি হিসেবে উল্লেখ করা বৈধ নয়। এই রায়ের মধ্য দিয়ে দেশে গণতন্ত্রের ধারা অব্যাহত রাখার সুযোগ হয়েছে। তিনি বলেন, ১৯৮২ সালে এরশাদকে ক্ষমতা দখল করার সুযোগ করে দিয়েছিলেন বিএনপির চেয়ারপারসন খালেদা জিয়া।\nপ্রধানমন্ত্রীর এ বক্তব্যের সমালোচনায় মির্জা ফখরুল অভিযোগ করেন, সংসদে প্রধানমন্ত্রী প্রায়ই অসত্য কথা বলেন, যার কোনো ভিত্তি নেই, ইতিহাস তা সাক্ষ্য দেয় না। এরশাদ যখন নির্বাচিত রাষ্ট্রপতিকে সরিয়ে দিয়ে ক্ষমতা দখল করে তখন শেখ হাসিনা বাংলাদেশ-ভারতের সীমান্তের কাছে বলেছিলেন এরশাদ আসাতে তিনি অখুশি নন।\nমির্জা ফখরুল বলেন, ‘প্রধানমন্ত্রী এরশাদকে সঙ্গে নিয়েই এ দেশের গণতন্ত্রকে ধ্বংস করেছেন এবং মানুষের অধিকারকে কেড়ে নিয়েছেন। কারণ, বরাবরই তিনি এরশাদকে সঙ্গে নিয়েই অ্যালায়েন্স করেছেন এবং তাঁদের সঙ্গে নিয়ে গণতন্ত্রকে হত্যা করে তাদেরই (জাতীয় পার্টি) বিরোধী দলে বসিয়েছেন। যেটাকে আমরা বলি এরশাদ হচ্ছে সম্পূর্ণভাবে আওয়ামী লীগের শেখ হাসিনার গৃহপালিত বিরোধীদলীয় নেতা ছিলেন এবং তাঁর মৃত্যুর পরে এখন সেই দায়িত্ব নিয়েছেন রওশন এরশাদ।’\nখালেদা জিয়ার প্রসঙ্গ টেনে বিএনপি মহাসচিব বলেন, রাজনৈতিক প্রতিহিংসার কারণে তাঁকে কারাগারে আটক করে রেখেছে। তিনি অত্যন্ত অসুস্থ। তাঁর কোনো চিকিৎসার ব্যবস্থা হচ্ছে না। তিনি জানান, মহিলা দলের প্রতিষ্ঠাবার্ষিকীতে খালেদা জিয়া ও গণতন্ত্রকে মুক্ত করার শপথ নিয়েছেন তাঁরা।\nজিয়াউর রহমানের কবরে শ্রদ্ধা জানানোর অনুষ্ঠানে আরও উপস্থিত ছিলেন মহিলা দলের সভাপতি আফরোজা আব্বাস, সাধারণ সম্পাদক সুলতানা আহমেদ, যুগ্ম সম্পাদক হেলেন জেরিন খান প্রমুখ।\n'}, {'headline': '\nরাজবাড়ীতে হত্যা মামলায় একজনের মৃত্যুদণ্ড\n', 'article': '\nরাজবাড়ীতে আবদুল জব্বার মোল্লা নামের এক ব্যক্তিকে কুপিয়ে ও পিটিয়ে হত্যার মামলায় একজনের মৃত্যুদণ্ড ও পাঁচজনের বিভিন্ন মেয়াদে কারাদণ্ড দিয়েছেন আদালত। আজ সোমবার দুপুর সোয়া ১২টার দিকে রাজবাড়ী জেলা ও দায়রা জজ আদালতের বিচারক নিলুফার সুলতানা এই রায় ঘোষণা করেন।মৃত্যুদণ্ডাদেশ পাওয়া আসামির নাম আরজু মোল্লা (৩৬)। তিনি রাজবাড়ীর কালুখালী উপজেলার দেওয়ালি গ্রামের বাসিন্দা। এ ছাড়া রোজিনা বেগম, বিল্লাল মোল্লা ও রাসেদ মোল্লাকে তিন বছর করে সাজা দেওয়া হয়েছে। অপর দুই আসামি খোরশেদ মোল্লা ও এরশাদ মোল্লাকে এক বছর করে সাজা দেওয়া হয়েছে।\nআদালত সূত্রে জানা যায়, দেওয়ালি গ্রামের বাসিন্দা আবদুল জব্বার মোল্লাকে ২০১৫ সালের ২৭ সেপ্টেম্বর রাতে বাড়ির পাশের মেহগনিবাগানে নিয়ে কুপিয়ে ও পিটিয়ে হত্যা করা হয়। হত্যাকাণ্ডের ঘটনায় নিহত ব্যক্তির ছেলে নাজমুল মোল্লা বাদী হয়ে কালুখালী থানায় রোজিনা বেগমকে প্রধান আসামি করে হত্যা মামলা দায়ের করেন। আদালত উভয় পক্ষের যুক্তিতর্ক শেষে এই রায় দেন।\nরাজবাড়ী জজ আদালতের সরকারি কৌঁসুলি (পিপি) উজির আলী শেখ এ তথ্যের সত্যতা নিশ্চিত করেছেন। তিনি বলেন, রায় ঘোষণার সময় আসামিরা আদালতে উপস্থিত ছিলেন। রায়ের পর তাঁদের কারাগারে পাঠানো হয়েছে।\n'}, {'headline': '\nঅ্যাপল-গুগলের পাল্টাপাল্টি বিবৃতি\n', 'article': '\nচীনের সংখ্যালঘু উইঘুর মুসলিম সম্প্রদায়কে নিরাপত্তার জন্য হুমকি বলে মনে করছে সে দেশের সরকার। তাই সে সম্প্রদায়ের আইফোন ব্যবহারকারীদের লক্ষ্য করে হ্যাকিং হচ্ছে নিয়মিত। মূলত তাদের ওপর নজরদারি চালাতে চীন সরকারই হ্যাকিংয়ের নির্দেশ দিয়েছে বলে নিশ্চিত করেছিল মার্কিন প্রতিষ্ঠান অ্যাপল। এদিকে অ্যাপলের প্রতিদ্বন্দ্বী প্রতিষ্ঠান গুগল জানিয়েছে, আইফোনের নিরাপত্তাজনিত ত্রুটির কারণেই হ্যাকিং হচ্ছে। এ নিয়ে প্রতিষ্ঠান দুটির মধ্যে চলমান দ্বন্দ্ব নিয়ে চলছে আলোচনা।\nগুগলের প্রজেক্ট জিরোর নিরাপত্তা গবেষকেরা জানান, অ্যাপলের পাঁচটি নিরাপত্তাজনিত ত্রুটির কারণে দুই বছর ধরে একটি বিশেষ সম্প্রদায়ের আইফোন ব্যবহারকারীদের আইফোন হ্যাক করা হয়েছিল।\nতবে গুগলের গবেষকেরা সম্প্রদায়ের নাম উল্লেখ না করলেও বিভিন্ন সংবাদমাধ্যম উইঘুরদের ওপর চীনের নজরদারি নিয়ে বিভিন্ন প্রতিবেদন প্রকাশ করে। মার্কিন সংবাদ সংস্থা রয়টার্স জানায়, উইঘুর ভ্রমণকারীদের ওপর গুপ্তচরবৃত্তি করতে এশিয়ার টেলিযোগাযোগ প্রতিষ্ঠানগুলো হ্যাক করে চীন।\nঅ্যাপল বলেছে, গুগলের গবেষকদের বর্ণনা অনুযায়ী আক্রমণ অতটা জোরালো নয়। আর আক্রমণে শুধু উইঘুর জাতি–সম্পর্কিত এক ডজনের মতো ওয়েবসাইট হ্যাক করা হয়েছে। আর প্রমাণ অনুযায়ী হ্যাকিংয়ের মেয়াদ ছিল দুই মাস। দুই বছর ছিল না। আর গুগল অভিযোগ জানানোর ১০ দিনের মধ্যেই তা সংশোধন করা হয়েছে বলে জানায় অ্যাপল।\nআরেক বিবৃতিতে গুগল জানায়, ‘আমরা আমাদের গবেষণার সপক্ষে অবস্থান নিচ্ছি।’ যদিও স্মার্টফোনের বাজারে গুগল ও অ্যাপল প্রতিদ্বন্দ্বী। তারপরও সমস্যা সমাধানে অ্যাপল ও অন্যান্য প্রতিষ্ঠানের সঙ্গে কাজ করে যাবে তারা। গুগলের ‘প্রজেক্ট জিরো’ বিভিন্ন নিরাপত্তাজনিত ত্রুটি নিয়ে কাজ করে থাকে। গত বছর ইনটেলের চিপে নিরাপত্তাজনিত সমস্যা সমাধানে বড় ভূমিকা রাখে প্রজেক্ট জিরো।\xa0\nপ্রীতম রাভা, সূত্র: রয়টার্স\n'}, {'headline': '\nসাতক্ষীরার সাবেক সিভিল সার্জন কারাগারে\n', 'article': '\nহাসপাতালের যন্ত্রপাতি কেনার নামে ১৬ কোটি ৬১ লাখ টাকা লোপাটের অভিযোগে দায়ের হওয়া মামলায় সাতক্ষীরার সাবেক সিভিল সার্জন তৌহিদুর রহমানকে কারাগারে পাঠানো হয়েছে।\nআজ সোমবার তৌহিদুর রহমান সাতক্ষীরা জেলা ও দায়রা জজ আদালতে আত্মসমর্পণ করলে তাঁর জামিন নামঞ্জুর করে তাঁকে কারাগারে পাঠানোর আদেশ দেন বিচারক শেখ মফিজুর রহমান।\nতৌহিদুর রহমান ৮ সেপ্টেম্বর পর্যন্ত জামিনে ছিলেন। উচ্চ আদালত থেকে পাওয়া তাঁর এই জামিনের মেয়াদ শেষ হলে তিনি আজ নিম্ন আদালতে আত্মসমর্পণ করেন। তিনি জামিন চাইলে আদালত নামঞ্জুর করেন।\nআদালত সূত্রে জানা যায়, সাতক্ষীরা সদর হাসপাতালসহ জেলা স্বাস্থ্য বিভাগের ১৬ কোটি টাকা ৬১ লাখ টাকার মালামাল কিনতে দুর্নীতির ঘটনায় সাতক্ষীরার নাগরিক আন্দোলন মঞ্চ আন্দোলন শুরু করে। এ নিয়ে বিভিন্ন পত্রপত্রিকায় প্রতিবেদন প্রকাশিত হয়। এরপর এ ঘটনার তদন্ত শেষে দুর্নীতি দমন কমিশন (দুদক) খুলনা জেলা সমন্বিত কার্যালয়ের পক্ষ থেকে মামলা হয়। সাতক্ষীরার তৎকালীন সিভিল সার্জন তৌহিদুর রহমানসহ নয়জনের বিরুদ্ধে মামলা করেন দুদকের প্রধান কার্যালয়ের উপসহকারী পরিচালক জালালউদ্দিন।\nমামলার অন্য আসামিরা হলেন সাতক্ষীরা সদর হাসপাতালের তৎকালীন স্টোরকিপার এ কে এম ফজলুল হক, হিসাবরক্ষক আনোয়ার হোসেন, রাজধানীর ২৫/১ তোপখানা রোডের বেঙ্গল সায়েন্টিফিক অ্যান্ড সার্জিক্যাল কোম্পানির কর্ণধার ঠিকাদার মো. জাহের উদ্দিন সরকার, তাঁর ছেলে মো. আহসান হাবিব, জাহের উদ্দিনের বাবা মার্কেন্টাইল ট্রেড ইন্টারন্যাশনালের কর্ণধার হাজী আবদুস সাত্তার সরকার, তাঁর ভগ্নিপতি ইউনিভার্সেল ট্রেড করপোরেশনের কর্ণধার মো. আসাদুর রহমান, জাহের উদ্দিন সরকারের নিয়োগকৃত প্রতিনিধি কাজী আবু বকর সিদ্দিক ও মহাখালী নিমিউ অ্যান্ড টিসির সহকারী প্রকৌশলী এ এইচ এম আবদুল কুদ্দুস।\nমামলার আসামি হিসাবরক্ষক আনোয়ার হোসেন আত্মসমর্পণ করে এখন কারাবন্দী।\n'}, {'headline': '\nপরিত্যক্ত বাজারের ব্যাগে নবজাতক\n', 'article': '\nফেনীর ফুলগাজী উপজেলায় সড়কের পাশে পড়ে থাকা বাজারের ব্যাগের ভেতর পাওয়া গেল নবজাতক কন্যাশিশু। স্থানীয় একটি স্বেচ্ছাসেবক সংগঠনের তত্ত্বাবধানে ফেনী ২৫০ শয্যার জেনারেল হাসপাতালে শিশুটির চিকিৎসা চলছে।\nস্থানীয় কয়েকজন জানান, গতকাল রোববার রাত নয়টার দিকে উপজেলার আনন্দপুর ইউনিয়নের হাসানপুর এলাকায় ফেনী-পরশুরাম আঞ্চলিক সড়কের পাশে একটি বাজারের ব্যাগ পড়ে থাকতে দেখেন তাঁরা। ব্যাগ থেকে শিশুর কান্নার আওয়াজ শোনা যাচ্ছিল। তাঁরা এগিয়ে গিয়ে ব্যাগের মধ্যে একটি নবজাতক কন্যাশিশু দেখতে পান। ব্যাগ থেকে শিশুটিকে উদ্ধার করে তাঁরা হাসপাতালে পাঠান।\nএ তথ্যের সত্যতা নিশ্চিত করেছেন আনন্দপুর ইউনিয়ন পরিষদের (ইউপি) সদস্য আকরাম আলী সেলিম। তিনি বলেন, সড়কের পাশে পড়ে থাকা বাজারের ব্যাগ থেকে শিশুটিকে উদ্ধার করা হয়। শিশুটিকে তাৎক্ষণিকভাবে চিকিৎসার জন্য ফেনী সদর হাসপাতালে নেওয়া হয়।\nফেনী ২৫০ শয্যার জেনারেল হাসপাতালের আবাসিক চিকিৎসা কর্মকর্তা মো. আবু তাহের পাটোয়ারী জানান, শিশুটির চিকিৎসা চলছে। স্থানীয় বেসরকারি স্বেচ্ছাসেবী সংগঠন সহায় শিশুটির দেখভাল করছে।\nসহায়ের সংগঠক দুলাল তালুকদার জানান, ইতিমধ্যে শিশুটিকে প্রতিপালনের জন্য নিতে কয়েকজন আগ্রহ প্রকাশ করেছেন।\n'}, {'headline': '\nময়মনসিংহে ট্রাকের ধাক্কায় ২ পথচারী নিহত\n', 'article': '\nময়মনসিংহের ত্রিশাল উপজেলায় চালক নিয়ন্ত্রণ হারালে ট্রাকের ধাক্কায় দুই পথচারী নিহত হন। আজ সোমবার সকাল আটটার দিকে সাইনবোর্ড এলাকায় ঢাকা-ময়মনসিংহ মহাসড়কে এ দুর্ঘটনা ঘটে।\nদুর্ঘটনার তথ্যের সত্যতা নিশ্চিত করেছেন ত্রিশাল ফায়ার সার্ভিস ও সিভিল ডিফেন্সের স্টেশন কর্মকর্তা মুনীম সারওয়ার।\nনিহত দুই পথচারীর পরিচয় নিশ্চিত করেছে পুলিশ। তাঁরা হলেন ফজলু মিয়া (৫০) ও আলাল উদ্দীন (৬৫)। তাঁরা দুজনই ত্রিশাল উপজেলার নারায়ণপুর গ্রামের বাসিন্দা।\nত্রিশাল ফায়ার সার্ভিস ও সিভিল ডিফেন্সের স্টেশন কর্মকর্তা মুনীম সারওয়ার এবং ত্রিশাল থানার ভারপ্রাপ্ত কর্মকর্তা (ওসি) আজিজুর রহমান জানান, আজ সকালে সাইনবোর্ড এলাকায় ময়মনসিংহগামী একটি ট্রাকের চালক নিয়ন্ত্রণ হারালে ট্রাকটি রাস্তার পাশে বিদ্যুতের খুঁটির সঙ্গে ধাক্কা লেগে খাদে পড়ে যায়। এ সময় রাস্তার পাশ দিয়ে হেঁটে যাওয়া ফজলু মিয়া ও আলাল উদ্দীন ট্রাকের ধাক্কায় ঘটনাস্থলেই মারা যান।\n'}, {'headline': '\n‘মানুষ ভোট দিতে পারে না, এমন নির্বাচন করতে দেওয়া হবে না’\n', 'article': '\n‘আপনারা যদি মনে করেন, খুব সহজে নির্বাচন করে ক্ষমতায় এসে গেছি, এ ধরনের নির্বাচনই হতে থাকবে, তাহলে এটি হবে খুব ভুল কথা। এ ধরনের নির্বাচন আর করতে দেওয়া হবে না।’\xa0\nক্ষমতাসীন আওয়ামী লীগকে উদ্দেশ্য করে এ কথা বলেছেন জাতীয়তাবাদী সমাজতান্ত্রিক দল জাসদের স্থায়ী কমিটির সদস্য ও জাহাঙ্গীরনগর বিশ্ববিদ্যালয়ের সাবেক উপাচার্য আনোয়ার হোসেন। তিনি বলেছেন, মুক্তিযুদ্ধে আওয়ামী লীগের যে দর্শন ছিল, সেটি এখন হারিয়ে গেছে।\nগতকাল রোববার রাতে শেরপুরে জাসদের এক কর্মিসভায় এসব কথা বলেন অধ্যাপক আনোয়ার। শেরপুর শহরের নিউমার্কেট এলাকার একটি হোটেলে এ সভা অনুষ্ঠিত হয়। সভায় প্রধান অতিথির বক্তব্যে এসব কথা বলেন। জাসদ শেরপুর জেলা শাখা এর আয়োজন করে। এতে সভাপতিত্ব করেন আয়োজক দলের সভাপতি মনিরুল ইসলাম লিটন।\nআওয়ামী লীগকে উদ্দেশ্য আনোয়ার হোসেন বলেন, ‘একটি বড় রাজনৈতিক দল যখন তার দর্শন হারিয়ে ফেলে, আমাদের সংবিধানের আদর্শ থেকে সরে আসে, ক্ষমতায় গিয়ে স্বাধীনতাবিরোধীদের সঙ্গে হাত মিলিয়ে লুটপাট আর সম্পদের ভাগাভাগি করে, তখন দেশের জন্য ভয়াবহ বিপদ।’\nআনোয়ার হোসেন আরও বলেন, যে নির্বাচনে মানুষ ভোট দিতে পারে না, সে ধরনের নির্বাচন বাংলাদেশের মানুষ আর চায় না। সে ধরনের নির্বাচন আর করতে দেওয়া হবে না। বাংলাদেশের নির্বাচনে জয়লাভ করতে হলে মানুষকে ভালোবাসতে হবে। মানুষের দুঃখ-কষ্টে তার সঙ্গে থাকতে হবে।\nজাসদের নেতা আনোয়ার বলেন, ‘যখন প্রশাসন মনে করে রাজনৈতিক দলতো কিছু না, আমরাই তো সব কিছু করেছি—তাহলে সেটি আরও বড় ভয়াবহ বিপদ। সেই বিপদের দিকেই বাংলাদেশ এগিয়ে যাচ্ছে।’\nআনোয়ার হোসেন আরও বলেন, বাংলাদেশের কৃষক রক্ত-ঘাম ঝরিয়ে ফসল, ধান উৎপাদন করেন। কিন্তু সেগুলোর ন্যায্যমূল্য পান না। কৃষকদের উৎপাদিত ফসলের ন্যায্যমূল্য নিশ্চিত করতে হবে। এ জন্য প্রয়োজনে উন্নত বিশ্বের মতো কৃষকদের ভর্তুকি দিতে হবে।\nআনোয়ার হোসেন বলেন, ‘আমরা সামনের দিকে এগোচ্ছি। আমাদের অর্থনীতি সমৃদ্ধ হচ্ছে। এই ধারা অব্যাহত রাখতে হলে আমরা যে কথা বলছি, অর্থাৎ যারা লুটপাট, দুর্নীতিতে নিমজ্জিত, তাদেরকে রুখতে হবে। দুর্নীতি-বৈষম্যের অবসান করে দেশে সুশাসন কায়েম করতে হবে। তাহলেই এ দেশ হবে বিশ্বের অন্যতম একটি উন্নত দেশ।’\nসভায় আরও বক্তব্য দেন জেলা জাসদের সহসভাপতি লাল মোহাম্মদ শাহজাহান ও যুগ্ম সাধারণ সম্পাদক এ কে এম ছামেদুল হক। সভায় জাসদের কর্মীসহ আমন্ত্রিত অতিথিরা উপস্থিত ছিলেন।\n'}, {'headline': '\nমা-মেয়ে ধর্ষণ মামলায় গুলিবিদ্ধ আসামি গ্রেপ্তার\n', 'article': '\nসিলেটের ওসমানীনগর উপজেলায় মা ও মেয়েকে ধর্ষণ ও অপহরণ মামলার আসামিকে গুলিবিদ্ধ অবস্থায় গ্রেপ্তার করেছে পুলিশ। গতকাল রোববার দিবাগত রাত একটার দিকে উপজেলার উমরপুর ইউনিয়নের কামালপুর গ্রাম থেকে আসামিকে গ্রেপ্তার করা হয়। এ সময় পুলিশের কাজে বাধা দেওয়ার অভিযোগে আসামির বাবাকেও গ্রেপ্তার করা হয়।\nগ্রেপ্তার আসামির নাম খোকন মিয়া (২৮)। তিনি বাগেরহাটের কচুয়া উপজেলার ধননগর গ্রামের বাসিন্দা। গুলিবিদ্ধ খোকনকে সিলেট এম এ জি ওসমানী মেডিকেল কলেজ হাসপাতালে ভর্তি করা হয়েছে।\nখুলনার এক নারী (৩৪) খোকনের বিরুদ্ধে বিয়ের কথা বলে তাঁকে ধর্ষণ এবং মেয়েকে অপহরণ ও ধর্ষণের অভিযোগ তুলে মামলা করেন । পুলিশ ও মামলার নথি থেকে জানা গেছে, খুলনার ওই নারীকে বিয়ের কথা বলে স্বামী-স্ত্রী পরিচয়ে ওসমানীনগরে একসঙ্গে ভাড়া বাসায় থাকতেন খোকন মিয়া। গত ১৪ আগস্ট ঢাকায় যাওয়ার কথা বলে ওই নারীর কিশোরী মেয়েকে (১৩) নিয়ে যান খোকন। এরপর থেকে দুজনের খোঁজ পাচ্ছিলেন না ওই নারী। মেয়ে নিখোঁজ উল্লেখ করে থানায় সাধারণ ডায়েরি (জিডি) করেন। ৪ সেপ্টেম্বর মেয়ে গোপনে মাকে ফোন করে জানায়, তাকে খোকন অপহরণ করে উমরপুরে নিয়ে গেছে এবং একাধিকবার ধর্ষণ করেছে। পরে ওই নারী গতকাল রাতে ওসমানীনগর থানায় মামলা করেন। পুলিশের ভাষ্য, গতকাল রাত একটার দিকে পুলিশ আসামি ধরতে উমরপুরের কামালপুরে অভিযান চালায়। এ সময় কিশোরীকে উদ্ধার করা হয়। খোকনকে গ্রেপ্তার করে ফেরার পথে খোকনের বাবা জাহাঙ্গীর আলীর নেতৃত্বে একদল লোক আসামি ছিনিয়ে নিতে পুলিশের ওপর হামলা চালায়। এ সময় পুলিশ গুলি ছুড়লে আসামি খোকনের ডান পায়ে গুলি লাগে। এ ঘটনায় পুলিশ বাদী হয়ে জাহাঙ্গীরের বিরুদ্ধে এসল্ট মামলা করে তাঁকে গ্রেপ্তার দেখিয়েছে।\nওসমানীনগর থানার ভারপ্রাপ্ত কর্মকর্তা (ওসি) এস এম আল মামুন প্রথম আলোকে জানান, কিশোরীকে উদ্ধার করে সিলেট এম এ জি ওসমানী মেডিকেল কলেজ হাসপাতালের ওয়ান স্টপ ক্রাইসিস সেন্টারে (ওসিসি) ভর্তি করা হয়েছে। গুলিবিদ্ধ খোকনকেও হাসপাতালে ভর্তি করা রয়েছে। আর খোকনের বাবা জাহাঙ্গীর আলীকে আদালতে পাঠানোর প্রস্তুতি চলছে।\n'}, {'headline': '\n৯৯৯ নম্বরে ফোন করে বাল্যবিয়ে বন্ধ\n', 'article': '\n৯৯৯ নম্বরে ফোন করে বাল্যবিবাহ ঠেকালেন কুমিল্লার দাউদকান্দি উপজেলার বিটেশ্বর বাল্য বিবাহ ও যৌন হয়রানি প্রতিরোধ কমিটি। গতকাল শনিবার এ ঘটনা ঘটে।এলাকাবাসী ও থানা-পুলিশ সূত্রে জানা যায়, শনিবার রাতে উপজেলার একটি গ্রামে ১৫ বছরের এক কিশোরীর বাল্যবিয়ে হচ্ছিল। এ সময় উপজেলার বিটেশ্বর বাল্য বিবাহ প্রতিরোধ কমিটির সদস্যরা বিভিন্ন মাধ্যমে বিয়েটি ঠেকানোর চেষ্টা করেন। কিন্তু তাঁরা ব্যর্থ হন। পরে নিরুপায় হয়ে ৯৯৯ নম্বরে ফোন করেন। ৯৯৯ নম্বরে ফোন করার পর পরই দাউদকান্দি থানা-পুলিশ ঘটনাস্থলে পৌঁছে বাল্যবিয়েটি বন্ধ করে দেয়। বিয়ের আসর থেকে পাত্রী, পাত্রীর মা, পাত্রীর দুলাভাই, পাত্র, বিয়ের কাজী ও মাওলানাকে আটক করে থানায় নিয়ে যাওয়া হয়। পরে গতকাল বিকেলে মুচলেকা দিয়ে তাঁদের ছেড়ে দেওয়া হয়।\nদাউদকান্দি মডেল থানার ভারপ্রাপ্ত কর্মকর্তা (ওসি) মো. রফিকুল ইসলাম বলেন, উপজেলা নির্বাহী কর্মকর্তা ও নির্বাহী হাকিম কামরুল ইসলাম খানের পরামর্শে, মেয়েটির আইনগত নির্ধারিত বয়স হলে ওই ছেলের সঙ্গেই বিয়ের কার্যক্রম সম্পন্ন হবে এবং অন্যরা ভবিষ্যতে এলাকায় আর কোনো বাল্যবিয়ের কাজে সহযোগিতা করবে না—এমন মর্মে মুচলেকা দেওয়ার পর তাঁদের ছেড়ে দেওয়া হয়।\n'}, {'headline': '\nবঙ্গবন্ধু সেতুর দ্বিগুণ টোল পদ্মায়\n', 'article': '\nনিজস্ব অর্থায়নে হলেও চালু হওয়ার পর পদ্মা সেতু পার হতে মোটা অঙ্কের টোল (গাড়িভেদে নির্দিষ্ট পরিমাণ টাকা) দিতে হবে। বর্তমানে পদ্মা নদী ফেরিতে (শিমুলিয়া–কাওড়াকান্দি) পাড়ি দিতে যে টাকা লাগে, সেতু পার হতে এর চেয়ে গড়ে দেড় গুণ বেশি টাকা খরচ করতে হবে। আর বঙ্গবন্ধু সেতুর টোলের সঙ্গে তুলনা করলে তা হবে দ্বিগুণেরও বেশি।\nফেরিতে করে একটি বড় বাস পদ্মা নদী পার হতে লাগে ১ হাজার ৫৮০ টাকা। পদ্মা সেতু হলে টোল দিতে হবে ২ হাজার ৩৭০ টাকা। বর্তমানে বঙ্গবন্ধু সেতু পার হওয়ার জন্য বড় বাসের টোল ৯০০ টাকা।\nপদ্মা সেতুর দৈর্ঘ্য ৬ দশমিক ১৫ কিলোমিটার। অন্যদিকে বঙ্গবন্ধু সেতুর দৈর্ঘ্য প্রায় ৫ কিলোমিটার। বঙ্গবন্ধু সেতুতে ব্যয় হয়েছিল প্রায় ৪ হাজার কোটি টাকা। ১৯৯৮ সালে বঙ্গবন্ধু সেতু চালু হওয়ার সময় টোলের হার ছিল বেশ কম। ২০১১ সালে তা বাড়ানো হয়।\nসড়ক পরিবহন ও সেতু মন্ত্রণালয় সূত্র জানায়, বিদেশি অর্থায়নে সেতু নির্মাণ করা হলে কত টাকা টোল ধার্য করা উচিত, সে বিষয়ে দাতাদের শর্ত বা পরামর্শ থাকে। কিন্তু দেশীয় অর্থায়নে নির্মিত সেতুর ক্ষেত্রে এ রকম কোনো নীতিমালা নেই। সাধারণত সেতু হওয়ার আগে ফেরিতে যে হারে টোল নেওয়া হয়, সেতুতেও সেই হারে টোল নির্ধারণ করে থাকে সড়ক ও জনপথ অধিদপ্তর (সওজ)।\nএ বিষয়ে সেতু বিভাগের জ্যেষ্ঠ সচিব খোন্দকার আনোয়ারুল ইসলাম প্রথম আলোকে বলেন, বিদ্যমান ফেরির চেয়ে সেতু হলে দেড় গুণ টোল ধরা স্বাভাবিক নিয়ম (স্টান্ডার্ড প্র্যাকটিস)। এরপরও যদি সরকার মনে করে বেশি হচ্ছে, তাহলে কমাতে পারে।\n\nপদ্মা সেতুর দৈর্ঘ্য ৬ দশমিক ১৫ কিলোমিটার বঙ্গবন্ধু সেতুর দৈর্ঘ্য প্রায় ৫ কিলোমিটার পদ্মা সেতু প্রকল্পের সার্বিক অগ্রগতি ৭৩ শতাংশ মূল সেতুর কাজ এগিয়েছে ৮৩ শতাংশ ২০২১ সালের জুনে পদ্মা সেতু চালুর ঘোষণা\n\nএখন পর্যন্ত পদ্মা সেতু প্রকল্পের সার্বিক অগ্রগতি ৭৩ শতাংশ। এর মধ্যে মূল সেতুর কাজ এগিয়েছে ৮৩ শতাংশ। ২০২১ সালের জুনে সেতু চালু করার ঘোষণা দিয়েছে সরকার।\nপদ্মা সেতু চালুর পর ১৫ বছরের জন্য একটি টোল হারের তালিকা করেছে সেতু বিভাগ। তালিকা অনুসারে, ছোট ট্রাকের জন্য ১ হাজার ৬২০ টাকা টোল প্রস্তাব করা হয়েছে। মাঝারি ট্রাকের টোল ২ হাজার ১০০ টাকা। বড় ট্রাকের ২ হাজার ৭৭৫ টাকা। চার এক্সেলের ট্রেইলারের টোল হবে ৪ হাজার টাকা। ট্রেইলারের ক্ষেত্রে চার এক্সেলের পর প্রতি এক্সেলে দেড় হাজার টাকা টোল যোগ হবে। প্রতি ১৫ বছর পরপর টোলের হার ১০ শতাংশ করে বাড়ানো হবে।\n২০১২ সালে নিজস্ব অর্থায়নে পদ্মা সেতু নির্মাণের সিদ্ধান্ত নেয় সরকার। পদ্মা সেতু প্রকল্প বাস্তবায়ন করছে সেতু বিভাগ। সেতু নির্মাণের জন্য তাদেরকেঋণ হিসেবে টাকা দিচ্ছে অর্থ মন্ত্রণালয়। এই ঋণ সুদসহ ৩৫ বছরে ফেরত দিতে হবে। গত ২৯ আগস্ট অর্থ মন্ত্রণালয়ের সঙ্গে সেতু বিভাগের এ নিয়ে চুক্তি হয়। এই চুক্তিতে পদ্মা সেতুতে চলাচলকারী যানবাহনের টোলের হার কী হবে, কত বছরে টোল আদায় হবে, টোলের টাকা কীভাবে পরিশোধ করতে হবে, এর বিস্তারিত উল্লেখ রয়েছে। ২০২১-২২ অর্থবছর থেকে ঋণের কিস্তি পরিশোধ শুরু হবে।\nকত পরিশোধ করতে হবেএখন পর্যন্ত পদ্মা সেতু প্রকল্পের ব্যয় ধরা হয়েছে ৩০ হাজার ১৯৩ কোটি টাকা। এর মধ্যে জাপান সরকারের ঋণ মওকুফ ফান্ডের অর্থ ৩০০ কোটি টাকা। এই অর্থ পরিশোধ করতে হবে না। ফলে সেতু বিভাগকে আসল হিসেবে ২৯ হাজার ৯০০ কোটি টাকা সরকারকে ফেরত দিতে হবে। এর সঙ্গে বাড়তি ১ শতাংশ হারে সুদ গুনতে হবে। অর্থাৎ সুদে–আসলে পরিশোধ করতে হবে ৩৬ হাজার ৪০৩ কোটি টাকা।\nসেতু বিভাগ সূত্র বলছে, টোল আদায়ের হার ঠিক করা হয়েছে যানবাহন চলাচলের পূর্বাভাস ধরে। ২০২১ সালে পদ্মা সেতু দিয়ে প্রায় ৮ হাজার যানবাহন চলাচল করবে। ৩৫ বছর পর যানবাহনের সংখ্যা দিনে ৭১ হাজার ছাড়িয়ে যাবে। ব্যয় বৃদ্ধি বা যানবাহন কম চললে টোলের হার নিয়ে পুনরায় ভাবতে হবে।\nটোলের টাকা কীভাবে ব্যয় হবেসেতু বিভাগ সূত্র জানায়, প্রথম বছরই সরকারকে ৬০০ কোটি টাকা কিস্তি পরিশোধ করতে হবে। টোল থেকে আয়ের লক্ষ্যমাত্রা ধরা হয়েছে ৪৬৮ কোটি টাকা। আয় থেকে ১৫ শতাংশ হারে ভ্যাট দিতে হবে। টোল আদায়ের জন্য যে ঠিকাদার নিয়োগ দেওয়া হবে, তাদের পেছনে ব্যয় করতে হবে। ফলে শুরুতে আয়ের চেয়ে ব্যয়ের পরিমাণ বেশি হবে। ১৫ বছর পর যানবাহনের চলাচল বেড়ে গেলে এবং টোলের হার বাড়ানো হলে আয় করতে শুরু করবে সেতু বিভাগ।\nপদ্মা সেতু প্রকল্পের বিশেষজ্ঞ দলের প্রধান অধ্যাপক জামিলুর রেজা চৌধুরী প্রথম আলোকে বলেন, সরকার বিনিয়োগ করছে। টোলের মাধ্যমে সেই টাকা তুলে অন্য প্রকল্পে কাজে লাগাতে পারবে। এটা স্বাভাবিক প্রক্রিয়া। ফেরির দেড় গুণ টোল বেশি নয়। চলাচলে সময় অনেক বেঁচে যাবে।\n'}, {'headline': '\nটেলিভিশনে বিশ্বকাপ বাছাইপর্বের ম্যাচ\n', 'article': '\n\n\nতাজিকিস্তানের দুশানবে থেকে আগামীকাল বিশ্বকাপ বাছাইয়ে বাংলাদেশের প্রথম ম্যাচটি সরাসরি সম্প্রচার করবে বেসরকারি টেলিভিশন চ্যানেল বাংলা টিভি।\n\nকাল বিশ্বকাপ ও এশিয়ান কাপ বাছাইয়ে বাংলাদেশের প্রথম ম্যাচ। প্রতিপক্ষ আফগানিস্তান। তাজিকিস্তানের দুশানবেতে বাংলাদেশ সময় রাত আটটায় শুরু হবে খেলাটি। খেলাটি সরাসরি সম্প্রচার করবে বেসরকারি টেলিভিশন চ্যানেল বাংলা টিভি। ম্যাচটি আফগানিস্তানের মাটিতেই অনুষ্ঠিত হওয়ার কথা ছিল। কিন্তু নিরাপত্তা-শঙ্কা থাকায় খেলাটি হচ্ছে তাজিকিস্তানে।\nএই ম্যাচটি ছাড়াও বিশ্বকাপ ও এশিয়ান কাপ বাছাইয়ের বাকি সাতটি ম্যাচও বাংলা টিভি সরাসরি সম্প্রচার করবে।\nবিশ্বকাপ ও এশিয়ান কাপ বাছাইয়ে এশিয়া অঞ্চলে গ্রুপ ‘ই’তে খেলছে বাংলাদেশ। আফগানিস্তান ছাড়া গ্রুপে বাংলাদেশের অন্য তিন প্রতিপক্ষ ভারত, ওমান ও এশিয়ান চ্যাম্পিয়ন কাতার।\nএই গ্রুপে বাংলাদেশ বাদে বাকি দলগুলো ইতিমধ্যেই একটি করে ম্যাচ খেলে ফেলেছে। গুয়াহাটিতে ওমান ২-১ গোলে হারিয়েছে ভারতকে। দোহায় কাতারের বিপক্ষে আফগানিস্তান হেরেছে ৬-০ গোলে।\n'}, {'headline': '\nমহাকাশ বিজ্ঞানীদের শ্রদ্ধা জানালেন সোনাক্ষী\n', 'article': '\nভারতের চন্দ্রাভিযান ব্যর্থ হয়েছে, তাতে কী? অক্ষয়দের মঙ্গল অভিযান তো সফল! কেবল ভারতেই ছবিটি আয় করেছে ১৯৩ দশমিক ১৪ কোটি রুপি। আর ফ্লপ হতে হতে এই ছবির মধ্য দিয়েই একটি সুপারহিট ছবির অভিনেত্রী হতে পারলেন বলিউড তারকা সোনাক্ষী সিনহা।\nমিশন মঙ্গল-এর দলটির সঙ্গে কাজ করে ভীষণ আপ্লুত সোনাক্ষী। তিনি মনে করেন ছবিটি সফল হওয়ার অন্যতম কারণ, এখানে দেশের একটি বড় সাফল্য তুলে ধরা হয়েছে। তা ছাড়া এতে অভিনয় করেছেন অক্ষয় কুমার, বিদ্যা বালান, তাপসী পান্নুদের মতো তারকা অভিনয়শিল্পীরা।মিশন মঙ্গল ছবির সাফল্যের জন্য মহাকাশ বিজ্ঞানীদের শ্রদ্ধা জানিয়েছেন তিনি, যাঁদের কারণে মানুষের চাঁদ ও মঙ্গলে যাওয়ার স্বপ্ন পূরণ হচ্ছে। তিনি বলেন, ‘যে বিজ্ঞানীদের অক্লান্ত শ্রমের ফসল এই অভিযানগুলো, তাঁদের প্রতি আমার বিনম্র শ্রদ্ধা।’\n২০১০ সালে সালমান খানের সঙ্গে দাবাং ছবির মধ্য দিয়ে বলিউডে পা রেখেছিলেন সোনাক্ষী। এরপর থেকে তাঁর নামই হয়ে গেল দাবাং গার্ল। এ বছরই মুক্তি পাচ্ছে ছবির তৃতীয় কিস্তি দাবাং থ্রি। তবে বহু প্রতীক্ষার পর মিশন মঙ্গল-এর মধ্য দিয়ে সাফল্যের দেখা পাওয়া প্রসঙ্গে তিনি বলেন, ‘সবার ক্যারিয়ারেই উত্থান-পতন থাকে। যদিও আমার কিছু ছবি ব্যবসাসফল হয়নি, তাই বলে আমি যে খারাপ অভিনয় করেছি তা নয়। আমি যদি খারাপ অভিনয় করতাম, লোকে আমাকে পরের ছবিগুলো করতে ডাকত না।’দাবাং থ্রির পর সোনাক্ষীকে আবারও দেখা যাবে অজয় দেবগনের বিপরীতে ভুজ: দ্য প্রাইড অব ইন্ডিয়া ছবিতে। শিগগিরই একটি জীবনীচিত্রেও কাজ করার ইঙ্গিত দিয়েছেন এই অভিনেত্রী। হিন্দুস্তান টাইমস\n'}, {'headline': '\nআইফা ২০১৯\nযেসব পণ্য নজর কেড়েছে\n', 'article': '\nআইফাকে ইউরোপের সবচেয়ে বড় ইলেকট্রনিকস ভোক্তা পণ্যের মেলা বলা হয়। নতুন প্রযুক্তির টিভি, স্মার্টফোন, স্মার্ট যন্ত্র-প্রযুক্তি মানুষের জীবনকে কীভাবে আরও সহজ করে তুলতে পারে, তা-ই দেখানো হয় এতে। জার্মানির বার্লিনে এবারের আসর বসেছে ৬ সেপ্টেম্বর। চলবে ১১ সেপ্টেম্বর পর্যন্ত। ১০ সেপ্টেম্বর নতুন আইফোনের ঘোষণা আসতে পারে বলে অনেকে ভেবেছিলেন, এবার হয়তো আইফা কিছুটা ম্লান হবে। শোরগোল কিছুটা কম হয়েছে বটে, তবে চমক কিছু কম ছিল না। ‘ছিল না’ বলছি, কারণ নতুন পণ্যের ঘোষণা সচরাচর মেলার শুরুর দিকে দেওয়া হয়। এখনো দুটি দিন বাকি আছে।\nওয়াকম্যানের ৪০ বর্ষপূর্তি সংস্করণসনির গান শোনার যন্ত্র ওয়াকম্যানের ৪০ বছর পূর্তি উপলক্ষে আরেকটি ওয়াকম্যান এনেছে জাপানি প্রতিষ্ঠানটি। অনেকে বলছেন, প্রচারণার কৌশল। তা কিছুটা বটে। কারণ ক্যাসেটে ফিতা ঘোরার ব্যাপারটি আসলে ৩.৬ ইঞ্চি পর্দায় একটানা চলা ভিডিও। তবে এটাও ঠিক, এ যুগে এসে কে ক্যাসেট টেপের ওয়াকম্যান চেয়েছিল? এর বদলে ডিজিটাল মিউজিক প্লেয়ারই ভালো। ব্যাটারিতে টানা ২৬ ঘণ্টা চলবে। সঙ্গে থাকছে ১৬ গিগাবাইট মেমোরি। দাম কিন্তু একদম কম না, ৪৯০ ডলার।\nঅ্যাডিডাস আরপিটি-০১ক্রীড়াসামগ্রী নির্মাতা হিসেবেই অ্যাডিডাসের পরিচিতি। এবার এনেছে হেডফোন। সেটাও অবশ্য জার্মান প্রতিষ্ঠানটি বানাচ্ছে না। নিজ নামে বানিয়ে নিচ্ছে জাউন্ড নামের আরেকটি প্রতিষ্ঠানের কাছ থেকে। তবে নকশাটা বেশ। শব্দের মানও খারাপ না। দাম ১৬৯ ডলার।\nএলজি ওলেড এইটকেগত জানুয়ারিতে যুক্তরাষ্ট্রের লাস ভেগাসের সিইএস মেলায় ঘোষণা দেওয়া হয়েছিল এলজির ওলেড পর্দার এইটকে রেজল্যুশনের ৮৮ ইঞ্চি টিভির। বিশ্বের প্রথম এইটকে ওলেড টিভিও বলেছিল প্রতিষ্ঠানটি। এখন সেটি বাজারে এল। ছবির মান, নকশা মিলিয়ে টিভিটি চমৎকার। আর দাম? ৪২ হাজার ডলার। আরেকটি সমস্যা হলো, পর্যাপ্ত এইটকে রেজল্যুশনের বিষয়বস্তুর অভাব।\nস্যামসাং গ্যালাক্সি ফোল্ডএপ্রিলে বাজারে আসার কথা ছিল। তাই এই স্মার্টফোনকে কোনোভাবেই নতুন বলার সুযোগ নেই। তবে যা বলা হয়েছিল, তার চেয়ে উন্নত করা হয়েছে বলে দাবি করছে স্যামসাং। আর আইফাতেই প্রথম দর্শনার্থীদের ফোনটি ব্যবহারের সুযোগ দেওয়া হয়েছে। আর কবে বাজারে আসছে, এখন তা-ও আমরা জানি। ১৮ সেপ্টেম্বর থেকে ইউরোপে, এবং পরবর্তী ‘কয়েক সপ্তাহের মধ্যে’ যুক্তরাষ্ট্রের দোকানে শোভা পাবে স্যামসাং গ্যালাক্সি ফোল্ড। দক্ষিণ কোরিয়ায় এরই মধ্যে এসে গেছে। স্যামসাং বলছে, নতুন ঘরানার ফোন। তবে গ্রাহক কীভাবে নেবেন, তা-ই এখন দেখার বিষয়। ফোনের পেছনে হাজার দুয়েক ডলার খরচ করার মানুষ খুব বেশি নেই।\nএলজি জি৮এক্স থিনকিউএলজির স্মার্টফোন লাইনআপ বেশ ভালোই বলতে হবে। তবু কেন যেন জনপ্রিয়তা পায়নি। দুই পর্দার জি৮এক্স থিনকিউ স্মার্টফোনের ঘোষণা আগেই দিয়েছিল এলজি। আইফাতে নেড়েচেড়ে দেখার সুযোগ দিয়েছে প্রতিষ্ঠানটি। তবে দ্বিতীয় পর্দাটি আদৌ কোনো কাজে লাগবে কি না, তা নিয়ে যথেষ্ট সন্দেহ আছে। তবে সেটা নাকি চাইলে খুলে রাখা যাবে। এখন দেখা যাক, ফোনটির জন্য কেমন দাম হাঁকে তারা।\nসূত্র: ম্যাশেবল\n'}, {'headline': '\nচাকরিজীবী থেকে সফল উদ্যোক্তা\n', 'article': '\n\nবাবা বলেছিলেন, তুমি যা হতে চাও, তা–ই হও। নিজে হতে চেয়েছিলেন প্রকৌশলী। যদিও তা আর হওয়া হয়নি।\xa0\nঢাকা বিশ্ববিদ্যালয়ে ভর্তি হয়েছিলেন পদার্থবিদ্যায়। গণিতের যন্ত্রণায় মাঝপথে ছেড়ে দিয়ে ভর্তি হলেন করাচিতে একটি ইনস্টিটিউটের লোকপ্রশাসন বিভাগে। বিদেশি এক প্রতিষ্ঠান বাংলাদেশ ছেড়ে যাওয়ার সুবাদে নাম লেখালেন উদ্যোক্তার তালিকায়। এরপর রচিত হলো এসিআইয়ের রূপকথা; যেটি এখন বাংলাদেশের শিল্প খাতের একটি অনন্য ব্র্যান্ড, মানুষের আস্থার নাম, কর্মীদের ভালোবাসার নাম।\xa0\nগল্পটি এম আনিস উদ দৌলার, এসিআইয়ের চেয়ারম্যান। এ দেশের কয়েকজন সফল উদ্যোক্তার তালিকা করলে আনিস উদ দৌলার নামটি রাখতেই হবে। অনেক ক্ষেত্রে তিনি আবার অনন্য। দেশের যে কয়েকজন উদ্যোক্তা ব্যবসাপ্রতিষ্ঠানকে ব্যক্তিনির্ভর না রেখে করপোরেটে রূপ দিয়েছেন, দেশীয় প্রতিষ্ঠানে আন্তর্জাতিক মানের ব্যবস্থাপনা নিশ্চিত করেছেন, সুপরিচিত দেশীয় ব্র্যান্ড তৈরি করেছেন, তাঁদের মধ্যে একজন আনিস উদ দৌলা।\xa0\nআনিস উদ দৌলার এসিআই এখন বছরে সাড়ে ৭ হাজার কোটি টাকা লেনদেন বা টার্নওভারের ব্যবসায়ী গোষ্ঠী। এর অধীনে কোম্পানি আছে প্রায় ২৫টি। ওষুধ, কৃষি, অটোমোবাইল, ভোগ্যপণ্য, সুপারস্টোর মিলিয়ে বহু খাতে তাদের ব্যবসা। অনেক পণ্যের বাজারেই তারা শীর্ষস্থানীয়।\nআনিস উদ দৌলার গল্প শুনতে গত বুধবার গিয়েছিলাম রাজধানীর তেজগাঁওয়ে তাঁর কার্যালয়ে। ভাড়া ভবনে সাদামাটা অফিস। আনিস উদ দৌলার কক্ষটিও সাধারণ, সব জায়গায় মিতব্যয়িতার ছাপ। আনিস উদ দৌলা বললেন, এসিআইয়ের অনেক কোম্পানিরই অভিজাত কার্যালয় রয়েছে। তবে তাঁর নিজের জীবন পুরোটাই পরিমিতিবোধের। তাই কার্যালয়েও পরিমিতির ছাপ।\n\nআমরা জন্ম, বড় হওয়া, উদ্যোক্তা হওয়ার গল্প শুনলাম প্রায় দেড় ঘণ্টা ধরে। তিনি স্বল্পভাষী। কথা বলেন নিচুস্বরে, ধীরে। সবকিছুতেই গাম্ভীর্য ও ব্যক্তিত্বের ছাপ। পুরো সময়ে আনিস উদ দৌলা একবারই শুধু হেসেছেন। সেটা পরে বলছি।\nআনিস উদ দৌলার জন্ম ১৯৩৪ সালে, ফরিদপুরে। সাত ভাইবোনের মধ্যে ছয় নম্বর তিনি। তাঁর মা রত্নগর্ভা। পিতাও সন্তানদের আজকের শৃঙ্খলাবদ্ধ সুপ্রতিষ্ঠিত জীবন দেখে নিশ্চয়ই গর্বিত হতেন। কারণ, তিনি (আনিস উদ দৌলার বাবা) চেয়েছিলেন, সন্তানেরা সব সময় শৃঙ্খলার মধ্যে থাকুক। প্রতিষ্ঠিত হোক।\xa0\nতিন বেতের কৈশোরআনিস উদ দৌলা গল্প শুরু করলেন কৈশোর থেকে। তাঁর বাবা ছিলেন সরকারি কৌঁসুলি। সন্তানদের ইংরেজি শেখার ওপর ব্যাপক জোর ছিল তাঁর। রাতে ইংরেজি গ্রামার আর নামতা না পড়িয়ে তিনি সন্তানদের ঘুমাতে দিতেন না। নিয়মকানুন ছিল কঠোর।\xa0\nআনিস উদ দৌলা বলেন, ‘বাবা আমাদের তিন ভাইয়ের জন্য তিন আকারের তিনটি বেত রাখতেন। বড় ভাইয়ের জন্য বড়, আমার জন্য মাঝারি, আর ছোট ভাইয়ের জন্য ছোটটি। সেটা ছিল আমাদের নিয়মের মধ্যে রাখার হাতিয়ার। অবশ্য আমাদের মধ্যে নিয়মের বিচ্যুতি একেবারেই হতো না।’\nবাবার কাছ থেকে শৃঙ্খলার পাশাপাশি সততাও শিখেছেন আনিস উদ দৌলা। তিনি জানান, সেই সময় সরকারি কৌঁসুলিদের অবৈধ অর্থ আয়ের অনেক সুযোগ ছিল। কিন্তু তাঁর বাবা কখনো সেই পথে যাননি। পরিবারে আর্থিক অনটন ছিল না, কিন্তু বিলাসিতাও ছিল না।\nগণিতের যন্ত্রণাফরিদপুরের জিলা স্কুল ও রাজেন্দ্র কলেজ থেকে পড়ে ১৯৫২ সালে ঢাকা বিশ্ববিদ্যালয়ে পদার্থবিদ্যায় ভর্তি হন আনিস উদ দৌলা। পড়াশোনার চেয়ে খেলাধুলায় মনোযোগ ছিল বেশি। তিনবার খেলার সেরা বা স্পোর্টস চ্যাম্পিয়ন (লাফ ও দৌড়) হয়েছিলেন। ক্রিকেটে ওপেনিং বোলার ছিলেন তিনি। গণিত তাঁর বিশেষ পছন্দ ছিল না। কিন্তু পদার্থবিজ্ঞানের প্রায় পুরোটাই গণিত।\nএরই মধ্যে আনিস উদ দৌলা একদিন বিভাগে এশিয়া ফাউন্ডেশনের একটি বৃত্তির বিজ্ঞপ্তি দেখলেন, যেখানে করাচির একটি ইনস্টিটিউটে পড়ার সুযোগ দেওয়ার কথা বলা হয়। সেটি আবার চালাত আমেরিকানরা। ‘আই কিউ’ পরীক্ষাপ্রার্থী ছিলেন ৩০০ জন। আনিস উদ দৌলা বৃত্তিটি পেলেন, করাচিতে লোকপ্রশাসনে ভর্তি হলেন। তাঁর মতে, এটাই তাঁর জীবনের মোড় ঘুরিয়ে দিয়েছিল।\nআনিস উদ দৌলা বলেন, ‘পশ্চিম পাকিস্তানে গিয়ে নিজের মধ্যে পিছিয়ে থাকার হীনম্মন্যতা বোধ হয়নি। বাঙালিদের বড় দুর্বলতা ছিল ইংরেজি না জানা। আমি খুব ভালো ইংরেজি জানতাম।’\n১৯৫৯ সালে স্নাতকোত্তর শেষ হয়। ইচ্ছা ছিল সিএসপি পরীক্ষা দিয়ে সরকারি চাকরিতে যোগ দেওয়ার। সিএসপি দিলেন। পরীক্ষা ভালো হলো। মৌখিক পরীক্ষা দিতে হবে, এর মধ্যে কয়েকটি বেসরকারি চাকরির আবেদন করলেন। চাকরি হলো পাকিস্তান অক্সিজেনে, আঞ্চলিক শাখা ব্যবস্থাপক পদে। এরই মধ্যে সিএসপির মৌখিক পরীক্ষার জন্য ডাকল। তিনি পাকিস্তান অক্সিজেনের মহাব্যবস্থাপকদের একজন ছিলেন ব্রিটিশ নাগরিক। তাঁর কাছে আনিস উদ দৌলা জানতে চাইলেন, পরীক্ষা দিতে যাবেন কি না। উত্তর পেলেন, আড়াই হাজার টাকা মাইনা ছেড়ে ৭৫০ টাকার চাকরিতে যাওয়ার দরকার কী। এই ব্যবধান তো সারা জীবনই থাকবে।\xa0\nআর সরকারি চাকরিতে যাওয়া হলো না আনিস উদ দৌলার।\xa0\nচারটি প্রশ্ন ব্যবসায়ের মূলনীতি কী ‘মানুষের জীবনমানের উন্নতি’—এটাই এসিআইয়ের মূলনীতি। এসিআইও জীবনমানের উন্নতিতে ভূমিকা রাখে, এমন পণ্যের ব্যবসা করে। ভবিষ্যতে সম্প্রসারণেও সেটা মাথায় রাখে। সফলতার কারণ এসিআইয়ের সফলতার কারণ তিনটি। যেমন এক. পণ্যের মান রক্ষা। দুই. কর্মীদের ভালো রাখা। কারণ, কর্মীরা ভালো থাকলে নিজের সবটুকু প্রতিষ্ঠানকে দেয়। তিন. ক্রেতার আস্থা ও নীতিনির্ধারকদের বিশ্বস্ততা অর্জন। নতুনদের প্রতি পরামর্শ এক. নিজেকে তৈরি করতে হবে। কিছু একটা ক্ষেত্রে পারদর্শিতা অর্জন করতে হবে। যা তাঁকে আলাদা করবে। দুই. যে কাজটি পছন্দ, সেটিই করতে হবে। তিন. চটজলদি সফলতা পাওয়ার কোনো সুযোগ নেই। তাই কঠোর পরিশ্রম করতে হবে। সরকারের উদ্দেশে স্বাধীনতার পরে বাংলাদেশের অর্জন অসামান্য। তবে সমাজে দুর্নীতি কম থাকলে অর্জন আরও বেশি হতো। তাই সরকারের উচিত দুর্নীতি দমনে সবচেয়ে বেশি জোর দেওয়া।\nপাকিস্তানিদের অক্সিজেন বন্ধপশ্চিম পাকিস্তানে বিভিন্ন জায়গায় চাকরির পর ১৯৭০ সালে ঢাকায় বদলি হন আনিস উদ দৌলা। ইতিমধ্যে বাংলাদেশে মুক্তির আন্দোলন শুরু হয়ে গেছে। বঙ্গবন্ধু শেখ মুজিবুর রহমান পূর্ব পাকিস্তান থেকে পশ্চিমে টাকা পাঠাতে নিষেধ করে দিয়েছেন। তখন পাকিস্তান অক্সিজেনের পণ্য বিক্রির টাকা পশ্চিম পাকিস্তানে যেত, পরে খরচের টাকা আসত। আনিস উদ দৌলা পাকিস্তান অক্সিজেনকে চিঠি লিখলেন, আর টাকা পাঠানো যাবে না। এর বদলে ব্যাংকে হিসাব খুলে সেই টাকা রাখা শুরু হলো।\nআনিস উদ দৌলা জানান, মুক্তিযুদ্ধ শুরুর পর বিমানবাহিনীতে যাতে অক্সিজেন সরবরাহ করতে না হয়, এ জন্য তাঁরা ইচ্ছে করে কারখানা বন্ধ করে দিলেন। বললেন, সংস্কার করতে হবে। নথিপত্র এমনভাবে তৈরি করলেন, যাতে সেটা ধরা না যায়। এতে পাকিস্তানি বিমানবাহিনীর অক্সিজেন সরবরাহ বন্ধ হলো, যা উড়োজাহাজ চালাতে লাগে।\xa0\nআইসিআই থেকে এসিআই\xa0১৯৮৭ সালে আনিস উদ দৌলা ইম্পিরিয়াল কেমিক্যাল ইন্ডাস্ট্রিজের (আইসিআই) বাংলাদেশের ব্যবস্থাপনা পরিচালক হিসেবে যোগ দেন। লোকসানে থাকা প্রতিষ্ঠানটিকে দুই বছরের মধ্যে লাভে আনেন তিনি। পাঁচ বছরের মাথায় আইসিআই জানায়, তারা বিশ্বব্যাপী তাদের ছোট ব্যবসা বন্ধ করে দেবে। আনিস উদ দৌলাকে তারা বাংলাদেশের ব্যবসা কেনার প্রস্তাব দেয়।\nআনিস উদ দৌলা বলেন, ‘আমি তাদের বললাম, আমার কাছে টাকা নেই। তারা বলল, টাকা আপনি ধীরে ধীরে দেন। কিন্তু কর্মীদের ভালো রাখতে হবে। এটাই শর্ত। এরপর পাঁচ বছরে আমি অর্থ শোধ করেছি। কর্মীদের একজনও আইসিআইকে অভিযোগ জানায়নি।’\nআইসিআইয়ের সঙ্গে মিলিয়ে নাম রাখা হলো এসিআই। লোগোও কাছাকাছি। এসিআই পণ্যের মান ঠিক রাখা, কর্মীদের সুরক্ষা ও জীবনমানের উন্নতি, ব্যবস্থাপনায় মান রক্ষার ওপর জোর দিল। সুফল পেল দ্রুতই।\xa0\nআনিস উদ দৌলা বলেন, ‘ব্যবস্থাপনায় বাংলাদেশি প্রথম আইএসও (ইন্টারন্যাশনাল স্ট্যান্ডার্ড অর্গানাইজেশন) সনদ পাওয়া কোম্পানি এসিআই। আমরা আরেকটি মূলনীতি ঠিক করেছিলাম, লাভ-লোকসান যা-ই হোক, পণ্যের মানে কোনো ছাড় দেব না।’\nএরপর কেটে গেছে ২৭ বছর। এসিআই বড় হয়েছে, আরও বড় হচ্ছে।\xa0\nকাজই শখএসিআইয়ে এখন নেতৃত্ব দেন আনিস উদ দৌলার একমাত্র পুত্র আরিফ দৌলা। তিনি পড়েছেন গণিতে, দেশের বাইরে। নিজে গণিত এড়াতে লোকপ্রশাসনে গেলেন, আর ছেলে গণিতে কেন? আনিস উদ দৌলা হাসলেন। বললেন, ছেলে গণিত পছন্দ করে।\nছেলেকে কোম্পানিতে আনতে শর্ত মানতে হয়েছে আনিস উদ দৌলাকে। শর্তটি হলো, তাঁকে সব সিদ্ধান্ত নেওয়ার ক্ষমতা দিতে হবে। আনিস উদ দৌলাও ছেলেকে কয়েকটি শর্ত দিয়েছেন। সেগুলোর মধ্যে ছিল, মানুষের জীবনমানের উন্নতি কোম্পানির মূলনীতি। সেটা মাথায় রেখে কোম্পানিকে এগিয়ে নিতে হবে।\nএখন আনিস উদ দৌলা সকালে কার্যালয়ে যান। সারা দিন কাজ করেন। সন্ধ্যায় বাসায় ফেরেন। কোম্পানির সব বিষয়ে নজর রাখেন তিনি। তবে হস্তক্ষেপ করেন না। মাঝেমধ্যে পরামর্শ দেন। ব্যত্যয় হলে জানান।\xa0\nবাসায় ফিরে স্ত্রীর সঙ্গে সময় কাটানো, দাবা খেলা, পিয়ানো বাজানো তাঁর কাজ। পিয়ানোটা জাপানের ইয়ামাহা কোম্পানি দিয়েছে। তাদের সঙ্গে এসিআইয়ের ব্যবসা আছে।\xa0\nআনিস উদ দৌলা বলেন, ‘আমি খুব একটা আমুদে লোক নই। কাজই আমার শখ।’\xa0\nশান্তি এসেছে, প্রশান্তি নয়আনিস উদ দৌলার সন্তান মোট তিনজন। এক ছেলে (আশরাফ উদ দৌলা) ১৯৮৯ সালে ১৪ বছর বয়সে দুর্ঘটনায় মারা গেছেন। এটাই তাঁর জীবনের সবচেয়ে কষ্টকর ঘটনা। মেয়ে সুস্মিতা আনিস এসিআই ফরমুলেশনসের ব্যবস্থাপনা পরিচালক।\nজানতে চাইলে আনিস উদ দৌলা তাৎক্ষণিকভাবে তাঁর ঘনিষ্ঠ চারজন উদ্যোক্তার নাম বলেন। স্কয়ারের স্যামসন এইচ চৌধুরী, রেনাটার সৈয়দ হুমায়ুন কবির, ট্রান্সকমের লতিফুর রহমান ও অ্যাপেক্সের সৈয়দ মঞ্জুর এলাহী। তাঁদের মধ্যে স্যামসন এইচ চৌধুরী ও সৈয়দ হুমায়ুন কবির প্রয়াত। লতিফুর রহমান ও মঞ্জুর এলাহীর সঙ্গেও এখন আর তেমন একটা দেখা হয় না।\nজীবনের ৮৫ বছর কেটে গেছে। আনিস উদ দৌলার কাছে জানতে চাইলাম, তৃপ্তি কতটুকু? তিনি বললেন, ‘শান্তি (পিস) এসেছে, প্রশান্তি (ট্রাঙ্ককুইলিটি) আসেনি।’ কেন, আনিস দৌলার জবাব, ‘শান্তি আসলে উপলব্ধির বিষয়। এসিআইকে আমি ওপরে ওঠাতে পেরেছি। ব্যর্থ হওয়া খুব সহজ, সফল হওয়া কঠিন। এসিআই ব্যর্থ হয়নি। এটাই আমার জীবনের শান্তি।’\nপ্রশান্তি কেন আসেনি? আনিস উদ দৌলা শেষ করলেন এই বলে, ‘প্রশান্তি একটি দৃষ্টিভঙ্গির বিষয়। আমরা অনেক কিছু করতে পারতাম। সেটা পারিনি। এই যে সমাজে ডেঙ্গুর মতো কত বিপর্যয়, প্রশান্তি কী করে আসে?’\xa0\nএকনজরে জন্ম ১৯৩৪ সালে। ফরিদপুরের গোপালগঞ্জ মহকুমার (বর্তমানে জেলা) রাতইল ঘোনাপাড়া গ্রামে। পিতার নাম খান বাহাদুর মোহাম্মদ ইসমাইল। মায়ের নাম কাকাবুন নেসা বেগম। ভাইবোন আনিস উদ দৌলা মা–বাবার সাত সন্তানের মধ্যে ৬ নম্বর। তাঁর ভাইবোনেরা সবাই সুপরিচিত। এর মধ্যে বড় বোন ফিরোজা বেগম (প্রয়াত) উপমহাদেশের প্রখ্যাত নজরুলসংগীতশিল্পী। ভাইদের মধ্যে বড় মসিহ উদ দৌলা সেনাবাহিনীর ব্রিগেডিয়ার জেনারেল পদ থেকে অবসর নেন। ছোট ভাই আসাফ উদ দৌলা শিল্পী ও সাবেক সচিব। পরিবার আনিস উদ দৌলার স্ত্রী নাজমা দৌলা। সন্তান তিনজন। ছেলে আরিফ দৌলা এসিআইয়ের ব্যবস্থাপনা পরিচালক। মেয়ে সুস্মিতা আনিস এসিআই ফরমুলেশনসের ব্যবস্থাপনা পরিচালক। আরেক ছেলে আশরাফ দৌলা ১৪ বছর বয়সে দুর্ঘটনায় মারা যান। এসিআই প্রতিষ্ঠা ১৯৯২ সালে। ব্রিটিশ বহুজাতিক ইম্পিরিয়াল কেমিক্যাল কোম্পানি (আইসিআই) বাংলাদেশে তাদের ব্যবসা হস্তান্তর করে চলে যায়। আনিস উদ দৌলার হাতে শুরু হয় অ্যাডভান্সড কেমিক্যাল কোম্পানির (এসিআই)। কোম্পানি সংখ্যা এসিআই গ্রুপের অধীনে এখন কোম্পানির সংখ্যা প্রায় ২৫টি। ওষুধ, কৃষি, ভোগ্যপণ্য, খাদ্যপণ্য, নিত্যব্যবহার্য পণ্য, বাণিজ্যিক যান, মোটরসাইকেল ইত্যাদি খাতে ব্যবসা রয়েছে তাদের। পণ্য বিক্রি গ্রুপের মোট বার্ষিক টার্নওভার বা পণ্য বিক্রি দাঁড়িয়েছে প্রায় সাড়ে সাত হাজার কোটি টাকা। ২০১৭–১৮ অর্থবছরে পুঁজিবাজারে নিবন্ধিত এসিআইয়ের দুই প্রতিষ্ঠানের বিক্রি ছিল ৬ হাজার ২৬৬ কোটি টাকা। কর্মসংস্থান এসিআইতে কাজ করেন ১০ হাজারের মতো কর্মী।\n'}, {'headline': '\nতালেবানদের ক্যাম্প ডেভিডে আমন্ত্রণ জানিয়ে সমালোচিত ট্রাম্প\n', 'article': '\nআফগানিস্তানে একটি স্থায়ী সমাধানের উদ্দেশ্যে তালেবান নেতৃত্বের সঙ্গে ট্রাম্প প্রশাসন আলাপ-আলোচনা চালাচ্ছিল। একটি চুক্তির খসড়া চূড়ান্ত হওয়ার পথে ছিল। এসব কথা মোটামুটি সবাই জানে। তবে ট্রাম্প যে মার্কিন প্রেসিডেন্টের অবকাশনিবাস হিসেবে পরিচিত ক্যাম্প ডেভিডে বৈঠক করতে তালেবান নেতাদের আমন্ত্রণ জানিয়েছিলেন, তাও আবার ৯/১১-এর প্রাক্কালে—এই তথ্য তাঁর প্রশাসনের বাইরে কারও জানা ছিল না।\nগত শনিবার এক টুইটে ট্রাম্প বলেন, ৮ সেপ্টেম্বর ক্যাম্প ডেভিডে তালেবান নেতাদের সঙ্গে এক গোপন বৈঠকের ব্যবস্থা করা হয়েছিল। তবে গত বৃহস্পতিবার কাবুলে তালেবানের হামলায় এক মার্কিন সেনাসহ ১৬ জন নিহত হওয়ার ঘটনার পর তালেবানের সঙ্গে আলোচনার প্রশ্নই ওঠে না। আলোচনায় নিজেদের অবস্থান শক্ত করার জন্য তালেবান এই হামলা চালিয়েছে। এরা কেমন মানুষ, যারা নিজের দর-কষাকষির ক্ষমতা বাড়ানোর জন্য মানুষ খুন করতে প্রস্তুত?\n২০০১ সালের ১১ সেপ্টেম্বর তালেবানের মদদপুষ্ট হয়ে আল–কায়েদা নিউইয়র্কের ওয়ার্ল্ড ট্রেড সেন্টারে হামলা চালায়। সেই হামলার বার্ষিকী সামনে রেখে তালেবান নেতাদের ক্যাম্প ডেভিডে আমন্ত্রণ জানানোর যে সিদ্ধান্ত ট্রাম্প নিয়েছিলেন, তা নিয়ে সব মহলেই তীব্র সমালোচনা হচ্ছে।\nট্রাম্পের সমর্থক হিসেবে পরিচিত রিপাবলিকান কংগ্রেস সদস্য ও সাবেক ভাইস প্রেসিডেন্ট ডিক চেনির মেয়ে লিজ চেনি বলেছেন, ক্যাম্প ডেভিড হলো সেই স্থান, যেখানে মার্কিন নেতারা গুরুত্বপূর্ণ জাতীয়-আন্তর্জাতিক বিষয়ে আলাপ-আলোচনার জন্য ব্যবহার করেন। সেখানে তালেবানদের ডেকে আনার প্রশ্নই ওঠে না।\nরিপাবলিকান কংগ্রেস সদস্য অ্যাডাম কিনজিঙ্গার বলেছেন, যারা আল–কায়েদার মতো সন্ত্রাসী দলকে আশ্রয় ও মদদ দিয়েছে, সেই তালেবানদের যুক্তরাষ্ট্রে পা ফেলার অনুমতি দেওয়া কখনোই উচিত নয়।\nসম্প্রতি রিপাবলিকান পার্টি থেকে পদত্যাগ করেছেন জাস্টিন আমাশ। তিনি পরিহাস করে বলেছেন, ৯/১১-এর বার্ষিকীর প্রাক্কালে ট্রাম্প তালেবানদের ক্যাম্প ডেভিডে নৈশভোজের আমন্ত্রণ জানিয়েছিলেন।\n১০ মাস ধরে একটি শান্তিচুক্তির লক্ষ্যে যুক্তরাষ্ট্র তালেবানের সঙ্গে আলাপ-আলোচনা চালিয়ে যাচ্ছিল। এই আলোচনায় নেতৃত্ব দেন ট্রাম্পের বিশেষ প্রতিনিধি জালমে খালিলজাদ। তালেবানের আপত্তির কারণে আফগান সরকার এই আলোচনায় অন্তর্ভুক্ত হয়নি।\nএকাধিক মার্কিন সূত্রে বলা হয়, চুক্তির ব্যাপারে সব পক্ষের সম্মতির আগে তালেবান নেতাদের ওয়াশিংটনে আমন্ত্রণ জানানোর ব্যাপারে ট্রাম্পের উপদেষ্টাদের মধ্যে কোনো মতৈক্য ছিল না। তবে জাতীয় নিরাপত্তা উপদেষ্টা জন বোল্টন তালেবানের সঙ্গে যেকোনো রকম চুক্তির বিরোধিতা করছিলেন।\nট্রাম্প নিজেও খসড়া চুক্তিটির পূর্ণ অনুমোদন দেননি। তা সত্ত্বেও তিনি ওই বৈঠক আয়োজনের নির্দেশ দিয়েছিলেন।\nনিউইয়র্ক টাইমস জানিয়েছে, প্রায় দুই সপ্তাহ আগে হোয়াইট হাউসে ট্রাম্প ও তাঁর উপদেষ্টাদের মধ্যে এক বৈঠকে আফগান প্রেসিডেন্ট আশরাফ গনি ও শীর্ষ তালেবান নেতাদের ওয়াশিংটনে আমন্ত্রণের বিষয়টি আলোচিত হয়। ট্রাম্প সে সময় এই প্রস্তাবে আগ্রহ প্রকাশ করেন। তবে তালেবান নেতাদের ক্যাম্প ডেভিডে আমন্ত্রণের প্রস্তাবটি ট্রাম্পের নিজের। এটি একটি দারুণ নাটকীয় ব্যাপার হবে। বিশ্বের প্রতিটি পত্রপত্রিকা ও টিভি অনুষ্ঠানে এই বৈঠকের খবর শিরোনাম হবে—এই সম্ভাবনায় ট্রাম্প অতি উৎসাহী হয়ে পড়েন।\nট্রাম্পের উৎসাহের অন্য কারণ—তাঁর বিশ্বাস ছিল, আফগানিস্তান থেকে সেনা প্রত্যাহারের যে প্রতিশ্রুতি তিনি দিয়েছেন, তা এই বৈঠকের মাধ্যমে অর্জিত হবে। ১৮ বছরের পুরোনো এক সমস্যা, যা সমাধানে বারাক ওবামাও ব্যর্থ হয়েছেন, তা শেষ করতে পারলে নিজের সাফল্যের ঝুড়িতে আরও একটি পালক জুটবে। ফলে, আগামী বছর তাঁর পুনর্নির্বাচন ঠেকানো কঠিন হবে, এ ব্যাপারে ট্রাম্পের নিজের কোনো সন্দেহ ছিল না। ট্রাম্প নিজেকে একজন সেরা ‘ডিল মেকার’ বলে মনে করেন।\nওয়াশিংটন পোস্ট কূটনৈতিক সূত্রের উদ্ধৃতি দিয়ে মন্তব্য করেছে, ট্রাম্প নিশ্চিত ছিলেন যে একবার মুখোমুখি বৈঠক হলে তালেবান ও আফগান নেতাদের চুক্তি স্বাক্ষরে তিনি রাজি করাতে পারবেন। একই ধারণার ভিত্তিতে তিনি কোনো কূটনৈতিক প্রস্তুতি ছাড়াই উত্তর কোরিয়ার নেতা কিম জিং-উনের সঙ্গে শীর্ষ বৈঠকে যোগ দিয়েছিলেন; যদিও এখন পর্যন্ত তাঁর সঙ্গে কোনো চুক্তি হয়নি। ইরানের প্রেসিডেন্টের সঙ্গেও মুখোমুখি আলোচনার প্রস্তাব ট্রাম্প দিয়েছেন, যা ইরান প্রত্যাখ্যান করেছে।\nএকের পর এক ‘ব্যক্তিগত কূটনীতি’ ব্যর্থ হওয়ায় সেরা ‘ডিল মেকার’ হিসেবে ট্রাম্পের দাবি নিয়ে বিভিন্ন মহলে সন্দেহ দেখা দিয়েছে।\nতালেবানের সঙ্গে যে কায়দায় ট্রাম্প কূটনৈতিক কার্যক্রম পরিচালনা করে আসছিলেন, তাকে খেলা খেলা বলে উপহাস করেছেন ডেমোক্রেটিক অ্যামি ক্লবুশার। তিনি অভিযোগ করেন, কাবুলে তালেবানের হামলা হয় চার দিন আগে। অথচ শনিবার পর্যন্ত তাদের সঙ্গে শান্তিচুক্তি নিয়ে কথাবার্তা চলছিল। যে যুক্তিতে ট্রাম্প বৈঠক বাতিল করলেন, তারও কোনো অর্থ হয় না বলে তিনি মন্তব্য করেন।\n'}, {'headline': '\nরাব্বানীকে ‘প্রটোকল’ দিতে না যাওয়ায় হলের চার কক্ষে তালা\n', 'article': '\nছাত্রলীগের কেন্দ্রীয় সাধারণ সম্পাদক গোলাম রাব্বানীকে ‘প্রটোকল’ দিতে কিছু শিক্ষার্থী মধুর ক্যানটিনে না যাওয়ায় ঢাকা বিশ্ববিদ্যালয়ের সূর্যসেন হলের চারটি কক্ষে তালা দিয়ে দেয় সেখানকার ছাত্রলীগের নেতা–কর্মীরা। গতকাল রোববার রাতে বিশ্ববিদ্যালয়ের মাস্টারদা সূর্য সেন হলে এ ঘটনা ঘটে।\nআবাসন-সংকটের কারণে হলে বৈধ আসন না থাকায় দ্বিতীয় বর্ষের ৩২ জন শিক্ষার্থী ওই চারটি গণরুমে থাকেন। ছাত্রলীগের কেন্দ্রীয় সাধারণ সম্পাদক গোলাম রাব্বানী বিষয়টি জানার পর তাঁরই হস্তক্ষেপে তালা খুলে দেওয়া হয়।\nকেন্দ্রীয় ছাত্রলীগের শীর্ষ নেতৃত্বের ওপর আওয়ামী লীগের সভাপতি ও প্রধানমন্ত্রী শেখ হাসিনার ক্ষোভ ও উদ্বেগ প্রকাশের এক দিনের মাথায় এ ঘটনা ঘটল। গত শনিবার আওয়ামী লীগের স্থানীয় সরকার ও সংসদীয় মনোনয়ন বোর্ডের যৌথসভায় প্রধানমন্ত্রী ও আওয়ামী লীগের জ্যেষ্ঠ নেতারা এ ক্ষোভ প্রকাশ করেন। ছাত্রলীগের শীর্ষ নেতৃত্বের ওপর ক্ষোভের অন্যতম কারণ ছিল মধুর ক্যানটিনে তাঁদের অনিয়মিত থাকা। আলোচনা-সমালোচনার মধ্যে গতকাল রোববার দুপুরে ঢাকা বিশ্ববিদ্যালয়ের কেন্দ্রীয় ছাত্র সংসদের (ডাকসু) সাধারণ সম্পাদক ও ছাত্রলীগের কেন্দ্রীয় সাধারণ সম্পাদক গোলাম রাব্বানী মধুর ক্যানটিনে আসেন।\nসূর্য সেন হলের তালা দেওয়া কক্ষগুলোর কয়েকজন শিক্ষার্থী প্রথম আলোকে বলেন, হল শাখা ছাত্রলীগের যুগ্ম সাধারণ সম্পাদক ও শাখাটির আসন্ন কমিটিতে শীর্ষ পদপ্রত্যাশী সৈয়দ শরিফুল আলম ওরফে শপু এই হলে গোলাম রাব্বানী গ্রুপের একটি অংশ নিয়ন্ত্রণ করেন। দীর্ঘদিন ধরে তিনি গ্রুপে থাকা দ্বিতীয় বর্ষের শিক্ষার্থীদের ‘ভালো’ কক্ষে তুলে দেওয়ার আশ্বাস দিয়ে আসছিলেন। তাঁর আশ্বাসের কোনো প্রতিফলন না দেখে দ্বিতীয় বর্ষের শিক্ষার্থীরা তাঁর নেতৃত্বে ছাত্রলীগের কোনো কর্মসূচিতে না যাওয়ার সিদ্ধান্ত নেন। গতকাল দুপুরে গোলাম রাব্বানী মধুর ক্যানটিনে এলে তাঁকে ‘প্রটোকল’ দেওয়ার জন্য শিক্ষার্থীদের ডেকে পাঠান শরিফুল। কিন্তু চার কক্ষের ৩২ জন শিক্ষার্থীর মধ্যে মাত্র তিনজন সেখানে যান।\nভুক্তভোগী এসব শিক্ষার্থী সূর্য সেন হলের চারটি কক্ষে থাকেন। কক্ষগুলো হলো ২৩৭, ২৪৮, ৪০১ (ক) ও ৬২৬ (ক)। কক্ষগুলোয় যথাক্রমে ৬, ৮, ৮ ও ১০ জন শিক্ষার্থী গাদাগাদি করে থাকেন। শিক্ষার্থীরা জানান, গতকাল রাত সাড়ে নয়টায় হলের অতিথিকক্ষে শরিফুল ডেকে পাঠালেও সেখানে যাননি তাঁরা। তাই রাত ১০টার পর কক্ষগুলোয় গ্রুপের তৃতীয় বর্ষের কর্মীদের দিয়ে তালা লাগিয়ে দেন তিনি।\nজানতে চাইলে সৈয়দ শরিফুল আলম প্রথম আলোর কাছে ওই চার কক্ষে তালা দেওয়ার বিষয়টি স্বীকার করেন। তবে তালা দেওয়ার ঘটনার সঙ্গে তাঁর কোনো সংশ্লিষ্টতা নেই দাবি করে তিনি বলেন, ‘ওদের ইমিডিয়েট সিনিয়ররা (তৃতীয় বর্ষের শিক্ষার্থী) কক্ষগুলোয় তালা দিয়েছিল। কিন্তু কেন তালা দেওয়া হয়েছিল, জানি না।’\nডাকসুর জিএস ও ছাত্রলীগের কেন্দ্রীয় সাধারণ সম্পাদক গোলাম রাব্বানীর সঙ্গে যোগাযোগ করা হলে গতকাল মধ্যরাতে তিনি বলেন, বিষয়টি তাঁর জানা নেই। খোঁজ নিয়ে দ্রুত বিষয়টির সমাধান করছেন। পরে তাঁর হস্তক্ষেপে তালা খুলে দেওয়া হয়।\nএ বিষয়ে জানতে সূর্য সেন হলের প্রাধ্যক্ষ অধ্যাপক মকবুল হোসেন ভূঁইয়ার মুঠোফোনে একাধিকবার কল করা হলেও তিনি সাড়া দেননি।\n'}, {'headline': '\n‘ফেরাতে পারিনি’ গানের ভিডিওতে থাকবেন রুনা লায়লা\n', 'article': '\nমিরপুর রোডের ‘ড্রিমস’ নামের বাড়িতে ঢুকতেই কানে ভেসে এল একটি গান। ‘ফেরাতে পারিনি আর তোমাকে এ ভালোবাসায়, তবুও ফেরানো পথে রয়েছি আশায় আশায়’। এগিয়ে আরেকটু চোখ বাড়াতেই বাড়ির ভেতরে লাইট, ক্যামেরা, আর কলাকুশলীদের ভিড়ের মধ্যে দেখা গেল কিংবদন্তিতুল্য শিল্পী রুনা লায়লাকে। যে গানটি বাজছিল, সেটি তাঁরই। অনেক দিন পর রুনা লায়লা নতুন একটি মৌলিক গান করেছেন। গানটির মিউজিক ভিডিওর শুটিং হচ্ছিল তাঁর বাড়িতে। একদফা শুটিং শেষ। তখন চলছিল দ্বিতীয় দফার শুটিং। মিউজিক ভিডিওর পরিচালক শাহরিয়ার পলক মনিটর থেকে চোখ সরিয়ে ‘কাট’ বলতেই ক্যামেরা বন্ধ করা হলো।\nএই সময়ের গানে যে ধরনের মিউজিক ভিডিও হয়, এ গানটির ক্ষেত্রেও সে রকম করা হয়েছে। কিন্তু এ ধরনের মিউজিক ভিডিওতে আগে কাজ করেননি রুনা লায়লা। তাঁর মুখোমুখি হয়ে তাই প্রথমেই জানতে চাই, শেষ কবে গানের শুটিং করেছেন। রুনা লায়লা মনে করতে পারলেন না। তবে স্মৃতি হাতড়ে বললেন, ‘বাইরে শুটিং করা আমার যে কটা গান, তার বেশির ভাগই বিটিভির জন্য।’ সময়টা জানতে চাইতেই বললেন, ‘স্বাধীনতার পর আমি দেশে ফিরে আসি ১৯৭৪ সালের জানুয়ারিতে। ওই বছরই আমি দেবু ভট্টাচার্যের সুরে বিটিভিতে বেশ কয়েকটি গান করি। তবে বরকতুল্লাহর প্রযোজনায় ‘উপহার’ অনুষ্ঠানে পাঁচটি গান করেছিলাম, যে গানগুলো বিটিভির ফিলার সং হিসেবে সব সময় প্রচারিত হতো।’\nমনে পড়ে গেল সাদা-কালো যুগের বিটিভিতে প্রচারিত সেই গানগুলোর কথা, ‘যখন থামবে কোলাহল’, ‘যখন আমি থাকব নাকো’, ‘শিল্পী আমি তোমাদেরই গান শোনাব’, ‘এই বৃষ্টিভেজা রাতে চলে যেও না’। ওই সময়ে বিটিভিতে আরও কিছু গানও করেছিলেন রুনা লায়লা। সেই গানগুলোর কথাও বললেন, যার মধ্যে ‘ভাষার জন্য যারা দিয়ে গেল প্রাণ ভুলিনি আমরা’, ‘পান খাইয়া ঠোঁট লাল করিলাম’, ‘বাড়ির মানুষ কয় আমায় তাবিজ করেছে’, ‘নোটন নোটন পায়রাগুলো’ এবং কবি শামসুর রাহমানের লেখা ‘স্মৃতি ঝলমল সুনীল মাঠের কাছে’। এ গানগুলো নির্মাণ করেছিলেন আবদুল্লাহ আল মামুন, মুসা আহমেদ ও খালেদা ফাহমী। রুনা লায়লা বলেন, ‘যেহেতু এই গানগুলো প্রায়ই বিভিন্ন অনুষ্ঠানের ফাঁকে প্রচারিত হতো, তাই এগুলোকে ‘ফিলার সং’ বলা হতো। এখন সেই গানগুলোর নতুন নাম মিউজিক ভিডিও।\n‘ফেরাতে পারিনি’ শিরোনামের নতুন গানটি প্রসঙ্গে জানতে চাইলে রুনা লায়লা বলেন, ‘এটি আমারই সুর করা। গানটির সংগীতায়োজন করেছেন রাজা কাশেফ। প্রথমবারের মতো নিজের সুর করা গান নিজেই গাইছি, অনুভূতিটা তাই অন্য রকম। আর আত্মোপলব্ধি হলো, যেহেতু গানটির কথা, সুর, সংগীতায়োজন ভালো হয়েছে, তাই বলতে পারি, দর্শক-শ্রোতা গানটি পছন্দ করবেন।’ রুনা লায়লা জানালেন, গানটি ধ্রুব মিউজিক স্টেশন থেকে মুক্ত হবে শিগগিরই।\n'}, {'headline': '\n২ কোটি টাকা ক্ষতিপূরণ চেয়েছে কৃষ্ণার পরিবার\n', 'article': '\nঢাকায় ট্রাস্ট পরিবহনের বাসচাপায় পা হারানো কৃষ্ণা রায়ের পরিবার দুই কোটি টাকা ক্ষতিপূরণ চেয়েছে। এ-সংক্রান্ত একটি আইনি নোটিশ গতকাল রোববার ট্রাস্ট ট্রান্সপোর্ট সার্ভিসেসের ব্যবস্থাপনা পরিচালক বরাবর ডাকমাধ্যমে পাঠিয়েছেন কৃষ্ণা রায়ের স্বামী রাধে শ্যাম। এই তথ্যের সত্যতা নিশ্চিত করেছেন রাধে শ্যামের আইনজীবী ইমরান হোসেন।ইমরান হোসেন প্রথম আলোকে বলেন, ক্ষতিপূরণ দুভাবে চাওয়া হয়েছে। তাঁর (কৃষ্ণা) যে পারিবারিক দুর্ভোগ হয়েছে, সে জন্য এক কোটি টাকা। আর ব্যক্তিগতভাবে যে দুর্ভোগ হয়েছে, সে জন্য আরও এক কোটি টাকা। মোট দুই কোটি টাকা ক্ষতিপূরণ চাওয়া হয়েছে।\nইমরান হোসেন জানান, আইনি নোটিশের কপি পাঠানো হয়েছে সড়ক পরিবহন ও সেতু মন্ত্রণালয়ের সচিব, স্বরাষ্ট্র মন্ত্রণালয়ের সচিব, আইন, বিচার ও সংসদবিষয়ক মন্ত্রণালয়ের সচিব, পুলিশের আইজিপি, বিআরটিএর চেয়ারম্যান ও ঢাকা জেলা প্রশাসক বরাবর। তাঁদের বলা হয়েছে এই টাকা সংগ্রহ করে ভুক্তভোগীকে প্রদান করার জন্য।\nকৃষ্ণা রায় বাংলাদেশ অভ্যন্তরীণ নৌপরিবহন সংস্থার (বিআইডব্লিউটিসি) হিসাব বিভাগের সহকারী ব্যবস্থাপক। গত ২৭ আগস্ট ট্রাস্ট ট্রান্সপোর্টের বেপরোয়া গতির একটি বাস রাজধানীর বাংলামোটরে ফুটপাতে উঠে পড়ে। এতে কৃষ্ণা রায়ের হাঁটুর নিচ থেকে বাঁ পা প্রায় বিচ্ছিন্ন হয়ে যায়। তাঁর জীবন রক্ষায় পঙ্গু হাসপাতালের চিকিৎসকেরা হাঁটুর নিচের অংশ কেটে ফেলেন। পরে সংক্রমণ হওয়ায় তাঁর হাঁটুর ওপরের কিছু অংশও কেটে ফেলা হয়।\nকৃষ্ণা রায়ের বাঁ পা পিষে দেওয়া বাসের মালিক ও চালকের সহকারীকে ১২ দিনেও গ্রেপ্তার করতে পারেনি পুলিশ। মামলার তদন্তকারী কর্মকর্তা হাতিরঝিল থানার উপপরিদর্শক (এসআই) খায়রুল আলম প্রথম আলোকে বলেন, আসামিদের ধরতে থানা-পুলিশের পাশাপাশি পুলিশ ব্যুরো অব ইনভেস্টিগেশন (পিবিআই) কাজ করছে। এর আগে গ্রেপ্তার বাসটির অনিয়মিত চালক মো. মোরশেদ স্বীকারোক্তিমূলক জবানবন্দি দিয়েছেন। তিনি এখন কারাগারে আছেন।\n'}, {'headline': '\nটাইটানিকের নিলাম গল্প\n', 'article': '\nটাইটানিকের করুণ কাহিনি কার না জানা? বিশেষ করে ১৯৯৭ সালে হলিউড থেকে এই জাহাজটির নামে একটা সিনেমা তৈরির পর সারা পৃথিবীর মানুষ পরিচিত হয়েছে টাইটানিকের সঙ্গে। নামটা উচ্চারিত হলেই একটা দীর্ঘশ্বাস এসে বাসা বাঁধে মনের কোমলতম স্থানে।স্মরণ করিয়ে দিই, ১৯১২ সালের ১৪ এপ্রিল রাতে, মানে যা ১৫ এপ্রিলে এসে পড়েছিল, ডুবে গিয়েছিল টাইটানিক। এ জাহাজ যে ডুবে যেতে পারে, সে কথা জাহাজটি ডোবার আগে এ বিষয়ে বিশেষজ্ঞদের কেউ তাঁদের ভাবনাতেও জায়গা দেননি।\nটাইটানিক তো ডুবে গেল। কিন্তু তাতে শেষ হয়ে গেল না টাইটানিক–সংক্রান্ত আলোচনা। এবং এই আলোচনায় যুক্ত হলো নিলামের ঘটনাগুলো। সমুদ্রের তলদেশে পড়ে থাকা টাইটানিক থেকে তুলে আনা কিছু কিংবা টাইটানিক–অভিযাত্রী, যিনি কোনোমতে মৃত্যু এড়াতে পেরেছেন, টাইটানিকে তাঁদের ব্যবহার্য বস্তু নিলামকারীদের জন্য খুবই ওজনদার।\nআটলান্টিক মহাসাগরের যেখানটায় টাইটানিক শুয়ে আছে, সেখানে বহুবার অভিযান চালিয়েছে মানুষ। তবে ১৯৮৫ সালে মার্কিন–ফরাসি অভিযাত্রীরা সাগরের অতলে প্রথম খুঁজে পান টাইটানিককে। এই অভিযাত্রার দলনেতা ছিলেন সমুদ্রে গুপ্তধন খুঁজে বেড়ানোতে অভিজ্ঞ রবার্ট ব্যালার্ড ও ঝাঁ লুই মিশেল। পানির নিচে তাঁরা টাইটানিক জাহাজটি খুঁজে পাওয়ার পর এখন পর্যন্ত সেখান থেকে পাঁচ হাজারেরও বেশি জিনিসপত্র উদ্ধার করা হয়েছে। এই পাঁচ হাজার দ্রব্যের তালিকা আমরা দিতে পারব না, শুধু বলতে পারব, তারই কিছু উঠেছে নিলামে। সে নিলাম নিয়েই আমরা এখন কথা বলব।\nটাইটানিকের প্রথম শ্রেণির স্টুয়ার্ড ছিলেন এডমুন্ড স্টোউন। তাঁর হাতে ছিল একটি ঘড়ি। সে ঘড়িটি নিলামে বিক্রি হয়েছে ১ লাখ ৫৪ হাজার ডলারে। এই ঘড়ির একটা বিশেষত্ব আছে। ঘড়ির সময়টা স্থির হয়ে আছে রাত ২টা ১৬ মিনিট। যে সময়টায় এডমুন্ড স্টোউনের সঙ্গে সলিলসমাধি লাভ করেছিল ঘড়িটি।\nটাইটানিকের যে অর্কেস্ট্রা ছিল, তার সদস্য ছিলেন উয়োলেস হার্টলি। যাঁরা বেঁচে গিয়েছিলেন, তাঁদের স্মৃতিতে রয়েছে এক হীরণ্ময় দৃশ্য। টাইটানিক যখন ডুবছে, তখনো জাহাজের যাত্রীদের মনবল অক্ষুণ্ন রাখার জন্য অর্কেস্ট্রা দল বাজিয়ে চলেছিল। নিজেরা ডুবে যাওয়ার আগ পর্যন্ত তাদের যন্ত্র থেকে ভেসে আসছিল সুর। হার্টলি নিজের বেহালাটাকে খুব ভালোবাসতেন। টাইটানিক ট্র্যাজেডির দুই বছর আগে তাঁর প্রেমিকা এ বেহালাটি উপহার দিয়েছিলেন হার্টলিকে। মৃত্যুর সময়ও এই বেহালা হাতছাড়া করেননি হার্টলি। লন্ডনের এক নিলামঘরে হার্টলির বেহালাটি বিক্রি হয়েছে ৯ লাখ পাউন্ডে।জর্জ তুলোক নামের এক ব্যবসায়ী টাইটানিকে পাওয়া যেকোনো বস্তু নিয়ে ব্যবসা ফেঁদে বসেছিলেন। এই কাজে তিনি ব্যয় করেছিলেন ২০ মিলিয়ন মানে ২ কোটি ডলার। তিনি কড়ায়–গন্ডায় আদায়ও করে নিয়েছেন প্রতিটি পয়সা, লাভও করেছেন বিস্তর। টাইটানিক থেকে উদ্ধার করা এমন কোনো জিনিস নেই, যা তিনি বিক্রি করেননি। এমনকি সেখানে পাওয়া কয়লার টুকরাও তিনি বিক্রি করেছেন সুন্দর ছোট্ট নয়নাভিরাম বাক্সে পুরে।\nএবার ২০০৯ সালের একটা কাহিনি বলা যাক। ব্রিটিশ নিলামঘর ‘হেনরি অলরিজ অ্যান্ড সন’ সে বছর নিলামে তুলল মিলভিনা ডিন নামের এক নারীর ব্যবহার্য কিছু দ্রব্য। সে সময় মিলভিনার বয়স ছিল ৯৭ বছর। বলে রাখি, টাইটানিকের যাত্রীদের মধ্যে মিলভিনা ছিলেন বয়ঃকনিষ্ঠ। ১৯১২ সালে তাঁর বয়স ছিল আড়াই মাস। কিন্তু এই জিনিসপত্রের পেছনে এ রকম একটা কাহিনি থাকার পরও মিলভিনার এই জিনিসপত্র বিক্রি হচ্ছিল না নিলামে। এই বৃদ্ধ জিনিসগুলো বিক্রি করতে চাইছিলেন বৃদ্ধাশ্রমে থাকার খরচ জোগানোর জন্য। বিক্রি যখন হচ্ছিল না, তখন নিলামে অংশগ্রহণকারী একজন কিনে নেন আড়াই মাস বয়সী মেয়েটাকে যে থলেতে পেঁচিয়ে ওঠানো হয়েছিল টাইটানিকে, সেই থলেটি। তিনি তা কিনে নেন দেড় হাজার পাউন্ডে। তারপর তিনি সেই টাকা তো দিলেনই, সঙ্গে মিলভিনকে উপহার হিসেবে ফেরত দেন তাঁর থলেটিও।\n২০০৬ সালে নিউইয়র্কের এব নিলামে অনেক কিছুর মধ্যে উঠেছিল দুটি ব্রোঞ্জের স্মারক। একটিতে লেখা ছিল ‘এস এস টাইটানিক’, অন্যটিতে ‘লিভারপুল’। সংগ্রাহকদের মধ্যে দারুণ আলোড়ন তুলেছিল এই স্মারক দুটি। শেষ পর্যন্ত প্রথমটি বিক্রি হয়েছিল ৭২ হাজার ডলারে আর দ্বিতীয়টি ৬০ হাজার ডলারে।\nভাববেন না, টাইটানিকের সবকিছুই নিলামে বিক্রি হয়েছে। কিছু হয়েছে চুরি। ২০০১ সালে যুক্তরাষ্ট্রের টেনেসির নেশভিলের ওপরিদল্যান্ড হোটেলে টাইটানিকে পাওয়া জিনিসপত্তরের প্রদর্শনী হচ্ছিল। সে প্রদর্শনী থেকে চোরের দল টাইটানিকে পাওয়া ৯টি কাগজের টাকা আর ১০টি কয়েন দিব্যি গায়েব করে দিয়েছিল।\nতথ্য: আই–ফ্যাক্টডটরু\n'}, {'headline': '\nবৃষ্টিও বাঁচাতে পারল না বাংলাদেশকে\n', 'article': '\nসকাল থেকেই বৃষ্টি। তাহলে কী চট্টগ্রাম টেস্টে হারতে হচ্ছে না আফগানিস্তানের সঙ্গে? বৃষ্টি দেখে আনন্দ যতোটা না পেয়েছেন দেশের ক্রিকেটপ্রেমীরা, তার চেয়ে অনেক বেশি কষ্ট। ২০০১ সালে একবার জিম্বাবুয়ের বিপক্ষে বৃষ্টির কারণে টেস্ট ড্র করে সবার সে কি আনন্দ! কিন্তু তখন তো বাংলাদেশ টেস্ট ক্রিকেটে নতুন। হারের মিছিলের মধ্যে একটি ‘না হারা’ তাই তখন স্বস্তি দিয়েছিল সবাইকে। কিন্তু টেস্ট মর্যাদা পাওয়ার ১৯ বছর পেরিয়ে যাওয়ার পর যদি হার এড়াতে বৃষ্টির অপেক্ষায় থাকতে হয়, সেটা কেমন কথা! আজ সারাটা দিন দেশের ক্রিকেটপ্রেমীদের ঠিক এ কথাই মনে হয়েছে। কিন্তু তারপরেও তো টেস্টটা বাঁচাতে পারল না বাংলাদেশ। বৃষ্টির ফাঁকে–ফোকরে যে ১৭.২ ওভার খেলা হলো, তাতেই আফগানরা তুলে নিল বাংলাদেশের বাকি ৪ উইকেট। কোনো প্রতিরোধ ছাড়াই টেস্ট ক্রিকেটে নবীন আফগানিস্তানের বিপক্ষে ২২৪ রানে আত্মসমর্পন করল সাকিব আল হাসানের বাংলাদেশ।\nবিকেলে খেলা শুরুর পর একটা আশা ছিল সাকিব–সৌম্যরা অন্তত হারটা এড়াতে প্রাণপণ চেষ্টা চালিয়ে যাবেন। কিন্তু সেটি হয়নি। খেলা শুরুর পর প্রথম বলেই জহির খানের নিরীহদর্শন এক বলকে কাট করতে গিয়ে সাকিব ফিরে যান। এরপর মেহেদী হাসান মিরাজ টিকতে পারেননি বেশিক্ষণ। রশিদ খানের বলে এলবিডব্লু হয়ে ফেরেন তিনি। এরপর তাইজুলও দাঁড়াতে পারেননি। শেষ ব্যাটসম্যান হিসেবে রশিদের বলেই ফেরেন সৌম্য সরকার।\nঅথচ, আফগানিস্তানের বিপক্ষে এই টেস্ট ম্যাচটা যেকোনো মূল্যে জেতার লক্ষ্যের কথা জানিয়েছিলেন অধিনায়ক সাকিব। কিন্তু মাঠের খেলা দেখে মনে হলো সবটাই কথার কথা। গোটা দলের খেলা দেখে একবারের জন্যও মনে হয়নি যে ম্যাচটা ‘যেকোনো মূল্যে জেতার’ কথাটা মনে আছে বাংলাদেশের ক্রিকেটারদের। টসে হেরে বোলিংয়ে নেমে হলো নির্জীব বোলিং। আফগানিস্তান সহজেই তুলে ফেলল ৩৪২ রান। নিজেরা ব্যাটিংয়ে নেমে প্রথম ইনিংসে টেনে–টুনে ২০৫। ১৩৭ রানের ঘাটতি নিয়ে দ্বিতীয় ইনিংসে বোলিংয়ে নেমেও আফগানদের ঠেকানো গেল না। মাথার ওপর উঠল ৩৯৮ রানের বোঝা। টেস্টের শেষ দুটি দিন বিরাট লক্ষ্যমাত্রা সামনে নিয়ে আরও বাজে ব্যাটিং। ম্যাচ শেষে অধিনায়ক সাকিব আল হাসান ঠিক কথাটাই বললেন, চট্টগ্রাম টেস্টটা পুরোপুরিই হলো বাংলাদেশের ব্যাটসম্যানদের প্রয়োগের অভাব আর আফগান বোলারদের পরিকল্পনা বাস্তবায়নের প্রদর্শনী।\nআজ বিকেলে যে ১৫.১ ওভার খেলা হলো, এ সময়টুকুতে বাংলাদেশের শেষ চার ব্যাটসম্যান যে ব্যাটিং করলেন, সেটিতেও ফুটে উঠল গোটা টেস্টের চিত্র। কমপক্ষে ১৯ ওভার খেলা হবে, এই সময়টা টিকে থাকতে হবে। খুবই সহজ সমীকরণ। কিন্তু সাকিব মাঠে নেমেই আউট হয়ে গেলেন। জহির খানের অফ স্টাম্পের বাইরের বলটিকে কাট করতে গিয়ে আউট। সবকিছু বাদ দিন, মিরাজ, সৌম্যরাও শেষ অবধি লড়তে পারলেন না। প্রথম ইনিংসে লিটন দাস বড় ইনিংসের ভিত গড়েছিলেন। ফিফটি পেয়েছিলেন মুমিনুল হক। কিন্তু তারা নিজেদের ইনিংস বড় করতে পারেননি। অসময়ে ফিরে গিয়ে দলকে বিপদে ফেলেছেন। দুই ইনিংসেই ব্যর্থ দলের দুই স্তম্ভ হিসেবে পরিচিত মুশফিকুর রহিম ও মাহমুদউল্লাহ। প্রথম ইনিংসে নিজেদের ভুল শুধরাতে পারলেন না লিটন–মুমিনুল কেউই। সাকিব নিজেও দুই ইনিংসে ব্যাট হাতে ছিলেন না তাঁর মধ্যে।\nদ্বিতীয় দিন থেকেই হার দেখছিল বাংলাদেশ। সেটি আজ নিশ্চিত হয়েছে। আফগান অধিনায়ক দুই ইনিংস মিলিয়ে নিয়েছেন ১১ উইকেট। মোহাম্মদ নবী তাঁর শেষ টেস্টে ব্যাট হাতে খুব বেশি কিছু করতে না পারলেও বল হাতে ঠিকই অধিনায়ককে সহায়তা করেছেন। দুই স্পিনার জহির খান ও কায়েস আহমেদরা ছিলেন দুর্দান্ত। সদ্য টেস্ট মর্যাদা পাওয়া আফগানিস্তান চট্টগ্রামে রীতিমতো ছেলেখেলাই করে গেল বাংলাদেশকে নিয়ে।\nটেস্ট খেলার ১৯ বছরের মাথায় এসে বাংলাদেশের জন্য এ এক বিরাট লজ্জাই।\n'}, {'headline': '\nরাভিনার নানি হওয়ার পার্টি\n', 'article': '\nরাভিনা ট্যান্ডন। এই নাম শুনলেই ভেসে আসে ১৯৯০–এর দশকের সেই ‘টিপ টিপ বরষা পানি’ গানটি। এই গানে বৃষ্টিতে হলুদ রঙের শাড়িতে তাঁর নাচ এখনো অনেক দর্শকের চোখে লেগে আছে। বলিউডে তাঁর অবদান মনে রাখার মতো। বর্তমানে তিনি একটি নাচের রিয়েলিটি শোর বিচারকের দায়িত্ব পালন করছেন। তাঁকে সর্বশেষ বড় পর্দায় দেখা গেছে এ বছরই, তবে একটি অতিথি চরিত্রে। ‘খানদানি সাফাখানা’ ছবির ‘শহর কি লাড়কি’ গানে।\xa0\nএর আগেও ১৯৯৬ সালে মূল গানটিতে দেখা গিয়েছিল রাভিনা ট্যান্ডন আর সুনীল শেঠিকে। জীবনকে উদ্\u200cযাপন করার মতো অনেক ঘটনাই আছে তাঁর জীবনবৃত্তান্তে। একজন সফল বলিউড তারকা হওয়ার পরও তাঁর মতে, জীবনের সেরা চাকরি মায়ের দায়িত্ব পালন করা। সেই সেরা চাকরিতেও তিনি সফল। আর মায়ের পর এবার তিনি নানি হতে চলেছেন।\n১৯৯৫ সালে রাভিনার ক্যারিয়ারের বৃহস্পতি যখন তুঙ্গে, তখন দুই সন্তান দত্তক নেন। তখন পূজার বয়স ছিল ১১ আর ছায়ার ৮। রাভিনা যখন তাঁদের দত্তক নেন, তখন ‘একা মা’ (সিঙ্গেল মাদার) সম্বন্ধে কারও পরিষ্কার ধারণা ছিল না। নয় বছর পর ২০০৪ সালে চলচ্চিত্র পরিবেশক অনিল ঠান্ডানিকে বিয়ে করেন রাভিনা। সেই ঘরেও রাশা (১৪) ও রণবীর (১১) নামে দুই সন্তান রয়েছে। আর সেই ছায়া এখন ৩২–এ দাঁড়িয়ে। তাঁর প্রথমবার মা হওয়া উপলক্ষে রাভিনা ট্যান্ডন দিয়েছিলেন ‘বেবি শাওয়ার পার্টি’।\nসেই পার্টির কয়েকটি ছবি ভাইরাল হয়ে ঘুরে বেড়াচ্ছে সামাজিক যোগাযোগমাধ্যমে। আর এই পারিবারিক পার্টিতে কেবল কয়েকজন আত্মীয় আর কাছের বন্ধুরাই উপস্থিত ছিলেন। তাঁদেরই একজন পূজা। সে নিজের ইনস্টাগ্রামে রাভিনা ট্যান্ডনের ওই পার্টির একটি ছবি পোস্ট করে লিখেছে, ‘রাভিনা নানি হতে যাচ্ছে। চিয়ার্স। মা হওয়া সহজ কথা নয়। কিন্তু সত্যিকারের সেই ধৈর্য, ভালোবাসা আর গভীর মমতা নিয়ে মা হয়েছেন রাভিনা। এত যত্ন করে, পরিপূর্ণভাবে নিজের দত্তক নেওয়া সন্তানের মা হতে চলার অনুষ্ঠানে অংশ নিয়ে আমি আপ্লুত। রাভিনা, আমি তোমাকে নিয়ে সত্যিই গর্বিত।’\nএর আগেও রাভিনা একাধিকবার অসহায় নারীর পাশে দাঁড়িয়েছেন। তাঁদের নিজের পায়ে দাঁড়াতে সহযোগিতা করেছেন। একবার এক বাড়িওয়ালা কোনো পূর্বঘোষণা ছাড়াই ৩১ জন মেয়েকে বাড়ি থেকে বের করে দেন। তা জানার পরই রাভিনা তাঁদের সবাইকে নিজের বাড়িতে আশ্রয় দেন। তাঁরা এখন বিভিন্ন ক্ষেত্রে প্রতিষ্ঠিত। রাভিনাকে নিয়মিত চিঠি লেখেন সেই মেয়েরা। আর রাভিনার কাছে তা নিঃশর্ত ভালোবাসা।\nকিছুদিন আগে রাভিনা ট্যান্ডন আলোচনায় এসেছিলেন জনপ্রিয় নাচের রিয়েলিটি শো ‘নাচ বালিয়ে’–র নবম সিজনে নেচে। ‘সাহো’খ্যাত জনপ্রিয় দক্ষিণী তারকা প্রভাসের সঙ্গে। তাঁর আইকনিক ‘টিপ টিপ বরষা’ গানে। আর প্রভাস যে রাভিনার কত বড় ভক্ত, তা কে না জানে!\n'}, {'headline': '\nচাকরি পেতে স্নাতক হতেই হবে?\n', 'article': '\nচার বছরের বিশ্ববিদ্যালয় ডিগ্রি থাকলেই যে গুগল, অ্যাপল ও নেটফ্লিক্সের মতো বড় বড় প্রযুক্তিপ্রতিষ্ঠানে চাকরি পাওয়া যাবে, সেই দিন সম্ভবত শেষ হতে চলেছে। সিমেন্স ইউএসএর প্রধান নির্বাহী কর্মকর্তা বারবারা হাম্পটন ও অ্যাপলের প্রধান নির্বাহী টিম কুক ইতিমধ্যে এসব চার বছরের ডিগ্রি নিয়ে প্রশ্ন তুলতে শুরু করেছেন। টিম কুক জানিয়েছেন, যুক্তরাষ্ট্রে অ্যাপল গত বছর যত মানুষ নিয়োগ দিয়েছে, তাঁদের অর্ধেকের চার বছরের ডিগ্রি নেই। যাঁদের দিয়ে কাজ হচ্ছে, তাঁদেরই নিয়োগ দেওয়া হচ্ছে।\xa0\nবাংলাদেশের নিয়োগদাতারা যেসব সমস্যার মুখোমুখি হচ্ছেন, টিম কুকরাও সেই একই সমস্যার মুখোমুখি হচ্ছেন—প্রয়োজনীয় দক্ষতার ঘাটতি। টিম কুকের যুক্তি, ব্যবসা-বাণিজ্যে যে ধরনের দক্ষতা লাগে, যুক্তরাষ্ট্রের অনেক কলেজে তা শেখানো হয় না। তিনি মূলত কম্পিউটার প্রকৌশলীদের পরিপ্রেক্ষিতে কোডিং দক্ষতার ঘাটতি দেখতে পান।\xa0\nঅন্যদিকে সিমেন্সের প্রধান নির্বাহী বারবারা হাম্পটন মনে করেন, চার বছরের ডিগ্রি থাকলেই যে কেউ ক্যারিয়ার শুরুর জন্য একদম প্রস্তুত, তা মনে করার কারণ নেই। চাকরির বিজ্ঞাপনে কেন চার বছরের ডিগ্রির কথা উল্লেখ করা হয়, তা বুঝতে পারেন না তিনি। এই ডিগ্রি দিয়ে যে আদতে কী ঘটে, তা বোঝা কঠিন। সম্ভবত এতে মানবসম্পদ বিভাগের সুবিধা হয়। ডিগ্রির শর্ত না থাকলে যে শত শত আবেদন নিয়ে তাঁদের হিমশিম খেতে হতো, ডিগ্রির শর্ত তাঁদের সেই ঝামেলা থেকে মুক্তি দিয়েছে।\xa0\nএ অবস্থায় গুগল ও অ্যাপলের মতো বড় বড় কোম্পানি প্রয়োজনীয় দক্ষতাসম্পন্ন কর্মী নিয়োগ দিচ্ছে, সে তাঁদের ডিগ্রি থাকুক বা না থাকুক। পেশাদারদের যোগাযোগমাধ্যম লিঙ্কডইন সম্প্রতি বলেছে, ইদানীং যেসব কোম্পানিতে কাজ করতে মানুষ মুখিয়ে থাকেন, তাঁদের মধ্যে অনেকেই চাকরির জন্য কলেজ ডিগ্রি চাইছেন না। লিঙ্কডইন বলছে, ইলেকট্রনিক যন্ত্র কারিগর, যন্ত্র ডিজাইনার ও বিপণন প্রতিনিধির মতো পদে কলেজের ডিগ্রিবিহীন মানুষের নিয়োগ দেওয়ার সম্ভাবনাই বেশি।\xa0\nতবে তার মানে এই নয় যে কলেজ ডিগ্রি থাকলে দাম পাওয়া যায় না। যুক্তরাষ্ট্রের ব্যুরো অব লেবার স্ট্যাটিসটিকসের সাম্প্রতিক এক জরিপে দেখা গেছে, যুক্তরাষ্ট্রে ব্যাচেলর ডিগ্রিধারী কর্মীরা মধ্যম সারির ডিগ্রিবিহীন কর্মীদের চেয়ে বেশি আয় করেন।\xa0\nযুক্তরাষ্ট্রে কলেজ ডিগ্রি নিতে গিয়ে অনেক ছাত্র ঋণে জর্জরিত হয়ে পড়েন। সে জন্য অনেকেই কলেজ ডিগ্রি নিতে পারেন না। মার্কিন শিক্ষা মন্ত্রণালয়ের তথ্যমতে, হাইস্কুল শেষ করা শিক্ষার্থীদের মধ্যে মাত্র ৪২ শতাংশ দুই বছর বা চার বছরের ডিগ্রি নেন। আবার স্নাতক ডিগ্রিধারীদের মধ্যে উল্লেখযোগ্যসংখ্যক শিক্ষার্থী বেকার। মানে তাঁরা যেসব কাজ করছেন, তার জন্য কলেজ ডিগ্রির দরকার হয় না।\xa0\nঅনেকেই আশঙ্কা করছেন, কারখানায় অটোমেশন বা স্বয়ংক্রিয়করণ ব্যবস্থা শুরু হওয়ার কারণে বহু শ্রমিক কাজ হারাবেন। বিশেষজ্ঞ ও গবেষকেরা সে জন্য তরুণ কর্মীদের বিকল্প কর্মসংস্থান নিয়ে চিন্তাভাবনা করছেন। বিজনেস ইনসাইডার-এর প্রতিবেদক রিচ ফেলনি সম্প্রতি এক প্রতিবেদনে লিখেছেন, স্কুলের শিক্ষার সঙ্গে কর্মকালীন প্রশিক্ষণের সমন্বয় ঘটানো গেলে ছাত্রছাত্রীদের ভবিষ্যতের জন্য ভালোভাবে প্রস্তুত করা যায়।\n\xa0\nসূত্র: বিজনেস ইনসাইডার\n'}, {'headline': '\nসাকিব কেন পেসার নিতে চান না\n', 'article': '\n\n\nবিসিবি সভাপতি বলছেন, একাদশে একজন পেসার রাখা উচিত ছিল। কিন্তু সাকিবের যুক্তি হচ্ছে, ‘অকেজো’ পেসার নিয়ে লাভ কী!\n\nচট্টগ্রাম টেস্টের প্রথম দিন তাসকিন আহমেদ, আবু জায়েদ, ইবাদত হোসেনের পানি টানার ছবি বেশ আলোচিত হয়েছে। পেসারশূন্য একাদশ সাজানো নিয়ে নানা কথাও হয়েছে। কাল বিসিবি সভাপতি নাজমুল হাসান পর্যন্ত বলেছেন, আফগান ব্যাটসম্যানরা স্পিন খেলে অভ্যস্ত, একাদশে অন্তত একজন পেসার রাখা উচিত ছিল।  সাকিব আল হাসান এখনো তাঁর সিদ্ধান্তে অনড়—কোনো পেসার না খেলিয়ে চার স্পিনার খেলানোই তিনি যৌক্তিক মনে করছেন। দুর্দান্ত ফাস্ট বোলারদের বিপক্ষে তুলনামূলক কম স্বচ্ছন্দ আফগানিস্তান কিংবা এশিয়ার কোনো দলের বিপক্ষে বাংলাদেশ অধিনায়ক কেন পেসার খেলাতে উৎসাহিত বোধ করেন না, কাল সেটির পরিসংখ্যান তুলে ধরেছেন সাকিব, ‘জায়গাটার জন্য পেসারদের যোগ্য (ডিজার্ভ করতে হবে) হতে হবে তো নাকি? পেসারদের পরিসংখ্যান দেখেছিলাম। আমাদের পেসারদের ইকোনমি ৪.৪১। ওরা যদি পুরো ৯০ ওভার বোলিং করে, তাহলে এক দিনেই রান দেবে ৪০০! প্রথম দিনেই তাহলে আমরা টেস্টের বাইরে। ইকোনমি রেট যদি ২.৮ কিংবা ২.৯ থাকে এবং সে রকম স্ট্রাইক রেট থাকলে তখনই না আমরা ওদের নিতে পারব। বোলার যদি আমাদের কাজেই না আসে, তাকে নিয়ে লাভটা কী?’\nসাকিবের এ যুক্তিকে কী অগ্রাহ্য করার উপায় আছে। যদি আগেই জানা হয় অস্ত্র ভোঁতা, সেটি কোন সাহসে ব্যবহার করতে চাইবেন একজন অধিনায়ক? সাকিব ঠিক কোন পরিসংখ্যানের কথা বলেছেন, সেটি অবশ্য পরিষ্কার নয়। তবে টেস্টে বাংলাদেশের পেসারদের ইকোনমি বাকি ১১টা দলের চেয়ে যে বাজে এতে কোনো সন্দেহ নেই। টেস্টে পেসারদের সবচেয়ে ভালো ইকোনমি অস্ট্রেলিয়ার—২.৭০। সবচেয়ে অনুজ্জ্বল বাংলাদেশের, ওভারপ্রতি দিয়েছে ৩.৬৬ রান। বোলিং গড় সবচেয়ে ভালো আয়ারল্যান্ডের—২০.৫০। আইরিশরা অবশ্য মাত্রই শুরু করেছে টেস্ট। অভিজ্ঞ দলগুলোর মধ্যে সবচেয়ে ভালো গড় হচ্ছে দক্ষিণ আফ্রিকার—২৪.২২। এখানে করুণ দশা বাংলাদেশের ‘গতিময়’ বোলারদের, একটি উইকেট পেতে তাঁদের খরচ করতে হয়েছে ৫৭.৪৩ রান। স্ট্রাইকরেটেও সবচেয়ে পিছিয়ে বাংলাদেশের পেসাররা। একটি উইকেট পেতে অপেক্ষা করতে হয়েছে ৯৩.৯ বল।\nগত তিন বছরে নিজেদের মাঠে বাংলাদেশ দলের সাফল্য এনে দিয়েছেন স্পিনাররাই। ২০০ উইকেটের ১৮০ উইকেটই পেয়েছেন ঘূর্ণি বোলাররা। মাত্র ১৫ উইকেট পেসারদের। এই তিন বছরে প্রতিপক্ষের ৯০ শতাংশ উইকেটই এনে দিয়েছেন বাংলাদেশের স্পিনাররা। এ সময়ে টেস্টে যেটি আর কোনো দলের স্পিনাররা পারেননি । পছন্দের উইকেট, কন্ডিশন পেয়ে স্পিনাররা দুর্দান্ত বোলিং করবেন সেটিও ঠিক। কিন্তু গত ১৯ বছরে দেশের মাঠে কখনোই যে বাংলাদেশের পেসাররা ভালো করতে পারেননি। সবচেয়ে বাজে ইকোনমি তাঁদেরই, ৩.৫২। বাংলাদেশের মাটিতে সবচেয়ে ভালো ইকোনমি জিম্বাবুয়ের, ২.৪৮। বোলিং গড়ে সবচেয়ে এগিয়ে দক্ষিণ আফ্রিকা, ২১. ২৬। বাংলাদেশে ইংলিশ পেসারদের পারফরম্যান্সও দুর্দান্ত —২১.৮০ গড়, ইকোনমি ২.৭৩। তবে স্ট্রাইকরেটে বাংলাদেশের মাঠে এগিয়ে ভারতীয় পেসাররা (৪০.০)। নিজেদের মাঠে বাংলাদেশের পেসারদের স্ট্রাইকরেটও বিবর্ণ। একটা উইকেট পেতে যদি অপেক্ষা করতে হয় ৯৫.১ বল, দিতে হয় ৫৫.৯০ রান—সাকিব কোন সাহসে একাদশে পেসার রাখবেন?\nকিন্তু এভাবেই কি চলতে থাকবে? পেসারদের ওপর কখনোই বাংলাদেশ ভরসা করতে পারবে না? পারবে, কিন্তু তার আগে যে কিছু ‘শর্ত’ পূরণ করতে হবে। সাকিব আশাবাদী, এ শর্তগুলো পূরণ হলে বাংলাদেশও ভালো পেসার পাবে, ‘আমাদের যে নতুন পেস বোলিং কোচ আছে, সে প্রতিদিন পেসারদের নিয়ে কাজ করছে। যে পরিশ্রম করছে, তাতে মনে হচ্ছে, অচিরেই আমরা ভালো পেসার পেতে পারি। একটা টেস্ট ম্যাচ জিততে হলে আপনার সব ধরনের বোলার থাকতে হবে। রিস্ট স্পিনার থাকতে হবে। অস্ট্রেলিয়া-ইংল্যান্ডের মতো ঘণ্টায় ১৪০-১৫০ গতিতে বল করার একজন পেসার থাকতে হবে। একজন থাকবে যে সারা দিন এক জায়গায় বোলিং করবে, যেন রান না হয়। এক-দুটা এক্স ফ্যাক্টর থাকতে পারে। যত দিন এসব না হবে আমাদের নির্দিষ্ট পরিকল্পনা করে ম্যাচ জিততে হবে। যখন ওই পরিকল্পনা কাজে দেবে না হবে তত দিন এভাবেই যেতে হবে (আফগানিস্তানের বিপক্ষে যেটা হয়েছে)।’\n'}, {'headline': '\nসোনার পথে হেঁটেছে রুপা\n', 'article': '\nমার্কিন যুক্তরাষ্ট্র ও চীনের মধ্যকার চলমান বাণিজ্যযুদ্ধ আন্তর্জাতিক বাজারে মূল্যবান ধাতু সোনার দাম বাড়িয়ে দিয়েছে। পণ্যটির দাম আউন্সপ্রতি বেড়েছে ৮৩ ডলার। রুপাও হেঁটেছে একই পথ ধরে, মানে সেটির দামও বেড়েছে। আন্তর্জাতিক পণ্যবাজারে গত আগস্ট মাসে সোনা-রুপার দামে এমন প্রবণতাই দেখা গেছে। এই মাসে জুলাইয়ের তুলনায় সয়াবিন ও পাম তেলের দামও বেড়েছে। তবে কমেছে জ্বালানি তেল, গম, চিনি, কয়লা, তুলা প্রভৃতির দাম।\xa0\nসোনা\nসাধারণত বৈশ্বিক বা আঞ্চলিক রাজনীতিতে উত্তেজনা, অস্থিরতা দেখা দিলে কিংবা অর্থনীতিতে স্থবিরতা বিরাজ করলে বা মন্দার শঙ্কা থাকলে আন্তর্জাতিক বাজারে ‘সেফ হ্যাভেন’ বা ‘নিরাপদ বিনিয়োগ উপকরণ’ খ্যাত সোনার চাহিদা বেড়ে যায়। বদৌলতে মূল্যবান ধাতুটির দাম বাড়ে। আগস্টে সোনার বাজারে তেমনটাই দেখা গেছে। তাই তো সোনার দাম আউন্সপ্রতি ৮৩ ডলার বেড়েছে। ফলে প্রতি আউন্সের দাম ১ হাজার ৪১৩ ডলার থেকে বেড়ে দেড় হাজার ডলারে উঠেছে। চলতি মাসের প্রথম কয়েক দিনে সোনার দামে ঊর্ধ্বমুখী প্রবণতা দেখা গেলেও পরে অবশ্য কমেছে।\xa0\nরুপা\nসোনার দাম বাড়লে বিশ্ববাজারে রুপার দামেও প্রভাব পড়ে। সে অনুযায়ী আগস্টে রুপার আউন্সপ্রতি দাম ২ ডলার বেড়ে ১৭ ডলার ছাড়িয়েছে। এক মাসে এই দর ছিল ১৫ ডলার। চলতি মাসে ইতিমধ্যে পণ্যটির আউন্সপ্রতি দাম আরেকটু বেড়ে ১৮ ডলারের ওপরে উঠেছে।\xa0\nজ্বালানি তেল\nকয়েক মাস ধরেই আন্তর্জাতিক বাজারে জ্বালানি তেলের দামে কমবেশি ওঠা-নামা লক্ষ করা যাচ্ছে। এরই ধারাবাহিকতায় গত মাসে ব্রেন্ট ক্রুড জ্বালানি তেলের দাম ব্যারেলপ্রতি ৪ দশমিক ৭ ডলার কমেছে। ফলে এক মাসে পণ্যটির দাম ৬৪ ডলার থেকে কমে ৫৯ দশমিক ৩ ডলারে নেমেছে। তবে তেলের দামে ওঠা-নামার প্রবণতা এখনো অব্যাহত।\xa0\nপাম তেল ও সয়াবিন তেল\nআলোচ্য মাসে পাম তেলের দাম মোটামুটি বেড়েছে। টনপ্রতি দাম ৪২ ডলার বেড়ে ৫৮৬ ডলারে উঠে গেছে। আগের মাসে এই দর ছিল ৫৪৪ ডলার। পাম তেলের পথ ধরে সয়াবিন তেলের দামও আগস্টে খানিকটা বেড়েছে। প্রতি টনের দাম ৭৯৩ ডলারে উঠেছে, যা আগের মাসে ছিল ৭৪৮ ডলার। এক মাসে টনপ্রতি বেড়েছে ৪৫ ডলার।\xa0\nগম\nগমের দাম প্রতি টনে ১৫ ডলার কমে ১৮১ ডলার হয়েছে। এর আগের মাসে গমের টনপ্রতি দাম ছিল ১৯৬ ডলার।\xa0\nচিনি\nচিনির দাম সামান্য কমেছে। ১০ ডলার কমে টনপ্রতি দাম ২৭০ ডলারে নেমেছে। এই দর আগের মাসে ছিল ২৮০ ডলার।\xa0\nকয়লা\nবিশ্ববাজারে কয়লার দাম টনপ্রতি সাড়ে ছয় ডলার কমে ৬৫ দশমিক ৬০ ডলারে নেমেছে, যা আগের মাসে ছিল ৭১ দশমিক ১ ডলার।\xa0\nতুলা\nআন্তর্জাতিক বাজারে আগস্টে তুলার দাম কমেছে। পণ্যটির টনপ্রতি দাম কমে ১ হাজার ৬৭০ ডলারে নেমেছে। এই দর আগের মাসের ১ হাজার ৫৬০ ডলারের তুলনায় ৯০ ডলার বেশি।\xa0\nসূত্র: বিশ্বব্যাংক\n'}, {'headline': '\nতারায় ভরা ইউএস ওপেন\n', 'article': '\n\n\xa0ইউএস ওপেনের পুরুষ ও নারী এককের শিরোপা জিতেছেন যথাক্রমে রাফায়েল নাদাল ও বিয়াঙ্কা আন্দ্রিস্কু। আসুন দেখে নেওয়া যাক দুজনের ফাইনাল ম্যাচের কিছু মুহূর্ত।\n\n\xa0\xa0\xa0\n'}, {'headline': '\nনতুন ধারার রেস্তোরাঁ ব্যবসায় মনজুরুল হক\n', 'article': '\nদুবাইতে জন্ম নেওয়া চট্টগ্রামের ব্যবসায়ী পরিবারের সন্তান মনজুরুল চট্টগ্রাম কলেজ থেকে এইচএসসি পাসের পর সিঙ্গাপুরে যান পড়তে। সেখানকার থেমস বিজনেস স্কুলে ব্যবস্থাপনা বিষয়ে পড়ার পাশাপাশি কাজ করেছেন বিভিন্ন রেস্তোরাঁয়। লক্ষ করেছেন রেস্তোরাঁ–সংস্কৃতি। চট্টগ্রামে ফিরে তাই তাঁর সহজে নজর কাড়ে বিদ্যমান রেস্তোরাঁর পরিবেশ। কলেজ-বিশ্ববিদ্যালয়ে পড়ুয়াদের হ্যাংআউটের রেস্তোরাঁ কই? বৃহস্পতিবার সন্ধ্যায় অফিসফেরত বন্ধুদের আড্ডার জায়গা কই? উঠতি উদ্যোক্তাদের ঘণ্টার পর ঘণ্টা বিজনেস প্ল্যান করার জায়গা কই? এসব বিবেচনায় মনজুরুল হক ২০১২ সালের শেষ দিকে নগরীর বাদশা মিঞা পেট্রলপাম্পের পাশে একটি পরিত্যক্ত দোকানের ছোট্ট পরিসরে শুরু করলেন বারকোড ক্যাফে। ঘণ্টার পর ঘণ্টা সেখানে কফির কাপে ঝড় তোলা যায়। কেউ কিছু বলে না। আড্ডার ফাঁকে ফাঁকে চাইলে স্বাস্থ্যকর ও সুস্বাদু খাবারও জোটে। ‘শুরুতে আমার টার্গেট ছিল, দিনে পাঁচ হাজার টাকার বিক্রি’, জানালেন মনজুরুল হক। কিন্তু দিন কয়েক যেতে না–যেতেই খবর রটে গেল শহরজুড়ে। কাজেই পাশের অংশটাও বাড়াতে হলো, সুযোগ দিতে হলো পার্টি করার। আর সেই ছোট্ট ‘পাঁচ হাজারী’ বারকোড ক্যাফে থেকে এখন মনজুরুলের বারকোড গ্রুপে কর্মীর সংখ্যা তিন শতাধিক। কেবল বেকারদেরই কাজ দেন তিনি। শিক্ষার্থীদের জন্য খণ্ডকালীন কাজের সুযোগও তৈরি করেছেন।\xa0\nতবে মনজুরুলের মতো উদ্যমী তরুণ একটিমাত্র ক্যাফে করে থেমে যাবেন, এটি তো হয় না। দেশের অন্য অনেক শহরের মতো একসময় চট্টগ্রামের স্ট্রিট ফুড কালচারও ছিল সমৃদ্ধ। কিন্তু নজর না থাকায় সেগুলোর মান ক্রমাগত নিম্নমুখী হয়ে যায়। মনজুরুল ভাবলেন, স্ট্রিট ফুডই করবেন, কিন্তু স্বাস্থ্যকরভাবে, পরিচ্ছন্নভাবে। চীন থেকে কারিগর নিয়ে এসে বানালেন ফুচকা বানানোর যন্ত্র। ব্যস, হাতের ছোঁয়া থেকে মুক্তি। ২০১৫ সালে শুরু করেন বারগুইচ ফিউশন ক্যাফে। চটপটি, ফুচকাসহ নানান স্বাস্থ্যকর এবং সাশ্রয়ী নানান ধরনের স্ট্রিট ফুডের সমাহার ঘটান খোলামেলা পরিবেশের ক্যাফেতে। খুব দ্রুতই ছুটির দিনগুলোতে চট্টগ্রামের অনেকেরই সন্ধ্যাকালীন গন্তব্য হয়ে ওঠে এই ক্যাফে; যা চট্টগ্রামের তরুণ প্রজন্মের প্রিয় আড্ডাস্থলও হয়ে উঠতে সময় নেয়নি।\xa0\n\xa0তবে দুটি বিশেষ উদ্ভাবনের জন্য মনজুরুলকে মনে রাখতে হবে আমাদের। চট্টগ্রামের ঐতিহ্য মেজবানির খাবার নিয়ে সারা দেশে প্রচুর আগ্রহ। চট্টগ্রামের অনেক মেহমান মেজবানি খেতে আগ্রহ প্রকাশ করলেই বিপদে পড়েন। কারণ, বিশেষ বিশেষ অনুষ্ঠান ছাড়া মেজবানি কোথায় পাবেন? মেজবানি অনুষ্ঠানে তো রবাহূত নিয়ে যাওয়া যায় না। কাজেই ২০১৬ সালে চালু হয়ে গেল ‘মেজ্জান হাইলে আইয়্যুন (মেজবান খেতে আসুন) ’। দুপুরে-রাতে যেকোনো সময় চাইলেই মেজবান খেতে পারবেন।\nমনজুরুলের এরপরের কাজটি আরও চমকপ্রদ। অনেকেরই মাঝেমধ্যে বিয়েবাড়ির মজার খাবার খেতে ইচ্ছে করে, কিন্তু বিয়ের কোনো দাওয়াত না থাকলে সেটা সম্ভব হয় না। চট্টগ্রাম অঞ্চলের গতানুগতিক ধাঁচের গ্রামের বাড়ির আদলে মনজুরুল হক বিয়েবাড়ির খাবার মেনু নিয়ে ২০১৭ সালে চালু করলেন ‘বীর চট্টলা’। এ পর্যন্ত ঢাকার বনানীসহ বারকোড নামে রয়েছে ১২টি রেস্তোরাঁ। মাসখানেকের মধ্যে চট্টগ্রাম সেনানিবাসে বারকোড গ্রুপের নতুন আরও একটি রেস্তোরাঁ হবে বলে জানালেন মনজুরুল হক। তাঁর সাফল্যে উদ্বুদ্ধ হয়ে চট্টগ্রামের তরুণেরা কয়েক বছরে সাত শতাধিক আধুনিক রেস্তোরাঁ গড়ে তুলেছেন। তরুণ উদ্যোক্তাদের প্ল্যাটফর্ম ‘চাকরি খুঁজব না, চাকরি দেব’ তাঁকে সম্মানিত করেছে ইউসুফ চৌধুরী সম্মাননা ২০১৭-এ।\n'}, {'headline': '\nচালকের আসনেই আছে এডিস\n', 'article': '\nকুষ্টিয়ার দৌলতপুর উপজেলার খলিশাকুণ্ডী ইউনিয়নের শ্যামনগর গ্রামের জোছনা খাতুন (৫৮) গত মঙ্গলবার (৩ সেপ্টেম্বর) বিকেল সাড়ে পাঁচটার দিকে ঢাকার এক নামজাদা হাসপাতালে মারা যান। ডেঙ্গু জ্বরে আক্রান্ত হওয়ার পর রাজধানীতে চিকিৎসা নিতে এসেছিলেন তিনি। তিন দিনও টিকলেন না। গত ৩০ আগস্ট শুক্রবার জোছনা খাতুনের ডেঙ্গু ধরা পড়ে। স্থানীয়ভাবে চিকিৎসার পর তাঁর অবস্থার অবনতি হলে রোববার (১ সেপ্টেম্বর) তাঁকে ঢাকার হাসপাতালে ভর্তি করা হয়েছিল। ৪ সেপ্টেম্বর বুধবার জোছনা খাতুনের দাফনের পরপর খবর আসে, রাজধানীর ভিকারুননিসা নূন স্কুল অ্যান্ড কলেজের অষ্টম শ্রেণির ছাত্রী ইসরা তাসকিন অস্মিতার (১৩) মৃত্যু হয়েছে ডেঙ্গুতে। ইসরা তাসকিনসহ তাদের পরিবারের মোট চারজন ডেঙ্গুতে ভুগছিল। তাদের মধ্যে ইসরার অবস্থার অবনতি হলে তাকে অন্য এক হাসপাতালে নিয়ে যাওয়া হয়। সেখানে ছয় দিন লাইফ সাপোর্টে থাকার পর তার মৃত্যু হয়।\nমধ্যে দু-এক দিন হাসপাতালে ভর্তি রোগীর সংখ্যা আনুপাতিক হারে কম থাকলেও ৪ সেপ্টেম্বর স্বাস্থ্য অধিদপ্তর জানিয়েছে, ডেঙ্গু জ্বরে আক্রান্ত হয়ে সারা দেশের হাসপাতালগুলোতে ভর্তি রোগীর সংখ্যা আবার বেড়েছে (সূত্র: প্রথম আলো, ৪ সেপ্টেম্বর অনলাইন)। ৩ সেপ্টেম্বর মঙ্গলবার সকাল ৮টা থেকে ৪ সেপ্টেম্বর বুধবার সকাল ৮টা পর্যন্ত ২৪ ঘণ্টায় দেশের বিভিন্ন হাসপাতালে নতুন রোগী ভর্তি হয় ৮২০ জন। এর মধ্যে ঢাকায় ৩৪৫ জন, ঢাকার বাইরে ৪৭৫ জন। ২ সেপ্টেম্বর সোমবার সকাল ৮টা থেকে ৩ সেপ্টেম্বর মঙ্গলবার সকাল ৮টা পর্যন্ত ২৪ ঘণ্টায় দেশের বিভিন্ন হাসপাতালে নতুন রোগী ভর্তি হয়েছিল ৭৮৩ জন। রোগীর সংখ্যা বাড়া-কমার মধ্যেই এখন থাকবে ডেঙ্গু পরিস্থিতি। হাসপাতালে এক দিন ভিড় কমলে আরেক দিন তা বাড়তে পারে, পরিস্থিতির উন্নতি দেখানোর জন্য পরিসংখ্যান নিয়ে খেলা করার নজির এ দেশে অনেক আছে। ডেঙ্গু মোকাবিলায় আত্মতুষ্টির ঢেকুর তোলার সময় যে এখনো আসেনি, সেই বার্তাই মফস্বলের জোছনা খাতুন আর রাজধানীর ইসরা পরিষ্কার আর জোর দিয়ে বলে গেল। কেউ কেউ বলার চেষ্টা করছেন, ইসরার মৃত্যু হয়েছে হাসপাতালের নিবিড় পরিচর্যা কক্ষের সংক্রমণে। যে গেছে বা যাঁর গেছে, তাঁর কাছে এই তর্ক বেহুদা বেশরম তর্ক। ক্ষতিপূরণের দায় নির্ধারণের আলোচনায় কাউকে ছাড় দিতে বা কাউকে ধরতে এসব বাগ্\u200cবিতণ্ডা দরজার খিল আটকিয়ে যে কেউ করতে পারেন, তবে প্রকাশ্যে না করাই উত্তম। তাই ৫৭ জন মরেছে না ৩০০ জন মরেছে, সে তর্কে মানুষের কোনো ফায়দা নেই। এটাই এখন চরম সত্য যে ঢাকা শহরে বসবাস করে এমন কোনো পরিবার নেই যে ডেঙ্গু নিয়ে দুশ্চিন্তায় নেই। এমন কোনো পরিবার নেই, যাদের কোনো না কোনো পরিচিত, আত্মীয়, বন্ধু, প্রতিবেশী ডেঙ্গুতে আক্রান্ত হয়নি। তাই পরিসংখ্যান নিয়ে হইচই করার চেয়ে এখনকার সবচেয়ে বড় বিবেচ্য বিষয় হচ্ছে এডিস মশা নিয়ন্ত্রণ।\n\xa0এডিস মশা খুবই সার্থকতার সঙ্গে ইতিমধ্যেই ডেঙ্গুর বিষ রাজধানীর বাইরে প্রত্যন্ত অঞ্চলগুলোতে ছড়িয়ে দিয়েছে। সন্দেহ করা হচ্ছে, শহুরে এডিস ইজিপটাই পল্লির ঝোপঝাড়ে থাকা তার জংলি ভাই-বেরাদর এডিস এলবোপিকটাসের কাছে ডেঙ্গুর জীবাণু হস্তান্তরে সক্ষম হয়েছে। এডিস এলবোপিকটাস একই ঘরানার মশা হলেও সে ঘরে নয়, ঝোপঝাড়ে থাকে, ঘরের বাইরে সে কামড়ায়। এ জন্য এটিকে এশিয়ান টাইগারও বলা হয়। ইজিপটাই ঘরের মশা ঘরের আশপাশে থাকতে পছন্দ করে, অন্যদিকে গাছের কোটরে, কলাগাছের দুটো পাতার মাঝখানে বা কচুগাছের দুটো পাতার মাঝখানে যে পানি জমে, বাঁশ কাটার পর সেখানে থেকে যাওয়া গোড়ায় যে পানি জমে, সেখানে এলবোপিকটাস মশা বেশি হয়। এককথায়, প্রাকৃতিক আধার সে ব্যবহার করে। দেশের কোন অঞ্চলে এই প্রজাতির মশার বসবাস বেশি, সে সম্পর্কে এখন পর্যন্ত কোনো সবিস্তার অনুসন্ধান না হওয়ায় বিশেষজ্ঞরা খুব বেশি কিছু বলতে পারছেন না। তবে জাহাঙ্গীরনগর বিশ্ববিদ্যালয়ের প্রাণিবিদ্যা বিভাগের শিক্ষক কবিরুল বাশার সংবাদমাধ্যমকে জানিয়েছেন, ‘এডিস এলবোপিকটাস যেহেতু মহামারি আকারে রোগ ছড়াতে পারে, সেহেতু এডিস এলবোপিকটাসই রোগ ছড়াচ্ছে বলে আমরা ধারণা করছি। তবে এখনো এর গবেষণালব্ধ তথ্য আমাদের কাছে নেই। এলবোপিকটাস শুধু ডেঙ্গু নয়, ইয়েলো ফিভারের মতো রোগব্যাধি বিস্তারের ক্ষমতা রাখে।’\nকুষ্টিয়া আর যশোরে ডেঙ্গুর আবির্ভাব, বিস্তার এবং স্থায়িত্ব এডিস এলবোপিকটাসের কেরামতিরই ইঙ্গিত দিচ্ছে। জানা গেছে, ঈদুল আজহার পর থেকে কুষ্টিয়ার দৌলতপুর উপজেলার ছাতারপাড়া গ্রামে আশঙ্কাজনক হারে ডেঙ্গু রোগ ছড়িয়ে পড়ে। আক্রান্ত ব্যক্তিদের কেউই ঢাকা প্রত্যাগত ছিল না। ছোট্ট এক গ্রামে নারী-পুরুষ মিলিয়ে ৪২ জন ডেঙ্গু রোগী শনাক্তের খবর চাউর হওয়ার পর জেলা ও উপজেলা প্রশাসন জরুরি পদক্ষেপ নিয়েও পরিস্থিতি নিয়ন্ত্রণে আনতে হিমশিম খায়। সপ্তাহখানেকের জোর চেষ্টার পর ছাতারপাড়া গ্রামের পরিস্থিতি কিছুটা নিয়ন্ত্রণে এলেও দৌলতপুর উপজেলার ইউসুফপুর, কমালপুর, খলিশাকুণ্ডী ও মহিষকুণ্ডী প্রভৃতি এলাকায় ডেঙ্গু ছড়িয়ে পড়ে। প্রায় একই সময়ে যশোরের মনিরামপুর উপজেলার প্রত্যন্ত অঞ্চলে ডেঙ্গু অনেকটা মহামারির রূপ নেয়। উপজেলার রোহিতা ইউনিয়নের ৩ নম্বর ওয়ার্ডে (রাজবাড়িয়া-এড়েন্দা) এক মাসে নারী-শিশুসহ অন্তত ৮৫ জন ডেঙ্গুতে আক্রান্ত হয়।\nওয়ার্ডের এড়েন্দা বিলপাড়ায় ৫২ জন, দক্ষিণ পাড়ায় ১৪ জন ও রাজবাড়িয়া গ্রামে ২০-২৫ জন ডেঙ্গুতে আক্রান্ত হয়েছিল। অবশ্য সরকারি তথ্যমতে, এড়েন্দা গ্রামে ডেঙ্গুতে আক্রান্ত রোগীর সংখ্যা ছিল ৫২। ঝিনাইদহ জেলার শৈলকুপার দুটি গ্রামেও মাত্র সপ্তাখানেক সময়েই কমপক্ষে ৩৮ জন ডেঙ্গুতে আক্রান্ত হওয়ার কথা জানিয়েছেন এলাকাবাসী। বরিশাল অঞ্চলে ডেঙ্গু আক্রান্তের কোনো ইতিহাস না থাকলেও এ বছর এ পর্যন্ত ৩ হাজার ৯০০ জন ডেঙ্গুতে আক্রান্ত হয়েছে। এর মধ্যে মারাও গেছে বেশ কয়েকজন। এদিকে স্বাস্থ্যসেবায় নিয়োজিত স্থানীয় স্বাস্থ্যকর্মীদের ডেঙ্গুতে আক্রান্ত হওয়ার খবর আক্রান্ত এলাকার মানুষকে আরও সন্ত্রস্ত করে তুলছে। গত ২৮ আগস্ট ‘ছোট্ট গ্রামে ডেঙ্গুর বড় আক্রমণ’ নামে কুষ্টিয়ার ঘটনা প্রথম আলোতে ছাপা হলে রোগতত্ত্ব, রোগনিয়ন্ত্রণ ও গবেষণা প্রতিষ্ঠান (আইইডিসিআর) চার সদস্যের বিশেষজ্ঞ দল সেখানে পাঠায়। বিশেষজ্ঞরা কুষ্টিয়া জেনারেল হাসপাতাল, মিরপুর উপজেলা স্বাস্থ্য কমপ্লেক্স ও ডেঙ্গুকবলিত দৌলতপুরের ছাতারপাড়ায় নমুনা সংগ্রহ করে ঢাকায় ফিরেছেন, এখন অপেক্ষা ফলাফলের। ইজিপটাই না এলবোপিকটাস—কে এখন রাজ করবে, সেটা আঁচ করা যাবে এই অনুসন্ধান থেকে।\nএডিসের দুই প্রজাতির মোকাবিলায় আমাদের দুই ধরনের কৌশল নিতে হবে। মনে রাখতে হবে, শহর-নগর থেকে এডিস ইজিপটাই যত সহজে বশে আনা যাবে, পল্লিগ্রামের এডিস এলবোপিকটাসকে তত সহজে কবজা করা যাবে না। প্রকৃতির কোলে থাকা এই মশাকে নিয়ন্ত্রণ করতে হলে আমাদের প্রকৃতির সহায়তা নিতে হবে। ঝোপ-জঙ্গলের মশার মূল খাদক হচ্ছে ব্যাঙ, বাদুড়, চামচিকা। জঙ্গলে এদের বিচরণ যাতে বাড়ে, সেই ব্যবস্থা করতে হবে। মনে রাখতে হবে, এডিস এলবোপিকটাসকে কীটনাশক দিয়ে জব্দ করতে গেলে প্রকৃতিতে থাকা আমাদের বন্ধু কীটপতঙ্গের (মৌমাছি, প্রজাপতি ইত্যাদি) শেষ ঘণ্টা বেজে যাবে। আমাদের সব প্রচেষ্টা সার্থক আর প্রকৃতিবান্ধব হোক।\nগওহার নঈম ওয়ারা:\xa0লেখক ও গবেষকnayeem5508@gmail.com\n'}, {'headline': '\nস্বপ্ন বুননের গল্প\n', 'article': '\nগমগাছের খড় দিয়ে দেড় হাজার ছবি বানিয়ে ১৯৮৬ সালে ঢাকার শিল্পমেলায় একটি স্টল দিয়েছিলেন। মনে করছিলেন অনেক বিক্রি হবে, কিন্তু কোনো ছবি বিক্রি হলো না। ছবিগুলো ছিল দেশ–বিদেশের বরেণ্য গুণী ব্যক্তিসহ বাংলাদেশের মুক্তিযুদ্ধের। ছবি বিক্রি না হওয়ায় হতাশই হলেন।\xa0\nএরপর তিনি স্টলে টাঙিয়ে দিলেন ‘আপনি কি আপনার ছবি গমের শিষ দিয়ে বানাতে চান?’ এরপরই অর্ডার আসতে থাকে। প্রতিদিন গড়ে ১০টি করে ছবি বানাতে থাকেন। বিক্রিও বেশ হয়। এতে উৎসাহিত হয়ে ফিরে আসেন রংপুরে। ভাবতে থাকেন, হস্তশিল্পের কাজ করবেন। ১৯৮৭ সালে ছাত্ররাজনীতি করতে গিয়ে গ্রেপ্তার হয়ে রংপুর কারাগারে যান। কারাগারে তাঁতচালী ছিল, সেখানে কয়েদিরা হস্তশিল্পে বুননের কাজ করেন। সেই কাজ তিনি তিন মাস দাঁড়িয়ে দাঁড়িয়ে দেখেছেন। জেল থেকে বেরিয়ে সেই বুননের কাজে ঝুঁকে পড়েন। গল্পে গল্পে এসব কথা জানালেন সফিকুল আলম সেলিম।\xa0\n১৯৯১ সালে ‘কারুপণ্য’ নামে রংপুরের ঐতিহ্যবাহী শতরঞ্জি বুননের ছোট্ট একটি প্রতিষ্ঠান নিয়ে সফিকুল সেলিমের যাত্রা শুরু হয়। এরপর প্রায় ২৮ বছর পেরিয়ে গেছে। কারুপণ্য এখন রংপুরের ‘হারিয়ে যাওয়া’ শতরঞ্জি ইউরোপ ও উত্তর আমেরিকার ৩৬টি দেশে রপ্তানি করে। গেল বছর রপ্তানি আয়ের পরিমাণ ছিল ১ কোটি ৬০ লাখ মার্কিন ডলার, যা বাংলাদেশি মুদ্রায় প্রায় ১৩৬ কোটি টাকা।\xa0\nস্কুলে অকৃতকার্য হওয়ায় ঘর থেকে বিতাড়ন, আবার বিদ্যালয়ে সেরা ছাত্র হয়ে বিনা খরচে পরবর্তী শ্রেণিতে ভর্তি, ছাত্ররাজনীতি, জেলখাটা ইত্যাদি নানা কিছু মিলিয়ে সফিকুল সেলিমের বর্ণময় জীবন।\xa0\nসফিকুল সেলিম বললেন, তাঁর বাবা মরহুম এম এ সোবহান ছিলেন বর্ষীয়ান রাজনীতিবিদ। বাবার কারণে তিনিও ছোটবেলা থেকে জড়িয়ে পড়েন ছাত্ররাজনীতির সঙ্গে। ১৯৮০ সালে রংপুর ক্যাডেট কলেজে অষ্টম শ্রেণি থেকে নবম শ্রেণিতে উত্তীর্ণ হতে না পারায় তাঁকে বের করে দেওয়া হয়। এরপর নিজের চেষ্টায় ক্যান্টনমেন্ট পাবলিক স্কুল ও কলেজে ভর্তি পরীক্ষায় অংশ নিয়ে প্রথম হয়ে বিনা টাকায় স্কুলের নবম শ্রেণিতে ভর্তির সুযোগ পান। কিন্তু স্কুল ফাঁকি দেওয়ার কারণে সেখানেও আর পড়তে পারলেন না। এরপর অন্য একটি স্কুল থেকে ১৯৮২ সালে এসএসসি ও ১৯৯১ সালে রংপুর সরকারি কলেজ থেকে রাষ্ট্রবিজ্ঞান বিষয়ে অনার্স পাস করেন।\xa0\n১৯৮৭ সালে এরশাদ সরকারের আমলে জেলে যাওয়ার গল্প আগেই বলা হয়েছে। জেল থেকে বেরিয়ে পরিকল্পনা করেন হস্তশিল্প কারখানা গড়ে তোলার। রংপুর প্রেসক্লাবে (সাবেক) বাংলাদেশ ক্ষুদ্র ও কুটির শিল্প সংস্থার (বিসিক) বন্ধ থাকা হস্তশিল্পের একটি দোকান ভাড়া নিয়ে শতরঞ্জির বিপণনকেন্দ্র চালু করেন। হারিয়ে যাওয়া শতরঞ্জি শিল্পের সঙ্গে জড়িত থাকা ২০ জন কারিগরকে তিনি খুঁজে বের করেন। সেই পুরোনো কারিগরদের দিয়ে নতুনদের প্রশিক্ষিত করিয়ে শতরঞ্জি বুননের কাজ শুরু হয়।\xa0\n১৯৯১ সালে গড়ে তোলেন কারুপণ্য নামের দোকানটি। লোকজনের অর্ডার পেয়ে কারিগরদের দিয়ে শতরঞ্জি সরবরাহ করতে থাকেন। এতে সামান্য আয় হয়। ভাবলেন, এখানেই থেমে থাকলে হবে না। শতরঞ্জি বিক্রির জন্য ব্যাপক প্রচারণায় নামলেন। সাড়াও পেলেন। শতরঞ্জি বানিয়ে দেশের বিভিন্ন শিল্প ও বাণিজ্য মেলায় স্টল দেন। একপর্যায়ে শতরঞ্জির চাহিদা বাড়তে থাকে। পরবর্তী সময়ে ঢাকায় ‘শতরঞ্জি’ নামের একটি প্রতিষ্ঠান দেন।\xa0\nএখানেই শেষ নয়। শতরঞ্জির বাজার তৈরি করতে বিদেশি ক্রেতাদের আকৃষ্ট করতে হন্যে হয়ে ঘুরতে থাকেন বিদেশি ক্রেতাদের কাছে। ২০০২ সালে প্রথম জাপানে শতরঞ্জি রপ্তানির সুযোগ পান। শুধু জাপান নয়। এই পণ্য পৃথিবীর আরও অনেক দেশে রপ্তানি হতে পারে। ভাবলেন, হস্তশিল্প ‘শতরঞ্জি’ তৈরির কারখানা গড়ে তুলবেন। রংপুর শহর থেকে প্রায় চার কিলোমিটার পশ্চিমে নিসবেতগঞ্জ গ্রামে বিসিকের বন্ধ থাকা একটি দোচালা ছোট্ট কারখানা ভাড়া নেন। সেখানে ওই গ্রামের ৫০ জন নারী-পুরুষকে নিয়ে কারখানাটি চালু করেন। শুরু করেন বুনন শতরঞ্জি।\xa0\nব্যবসা বৃদ্ধি পেতে থাকে। ‘কারুপণ্য রংপুর লিমিটেড’ নামে প্রতিষ্ঠানের নাম দিলেন। গড়ে তুললেন একে একে পাঁচটি কারখানা। এগুলো হলো রংপুরের লাহিড়ীর হাট, পদাগঞ্জ, পীরগাছা, রবার্টসনগঞ্জ ও কুড়িগ্রামের উলিপুরে। বর্তমানে এসব কারখানায় ছয় হাজার শ্রমিক কাজ করেন।\xa0\nরংপুর শহরের রবার্টসনগঞ্জে শতরঞ্জির একটি সবুজ কারখানা রয়েছে। এ কারখানা যেন সবুজের সমারোহ। সবুজ বাগান। নানা প্রজাতির গাছগাছালিতে ছেয়ে আছে ইটপাথরের দালান। ঝুলছে লতাপাতা। সব মিলিয়ে নান্দনিক পরিবেশ। কারখানার বুক চিরে যেন সবুজ হৃদয়। ভবনের ছাদেও সবুজের বাগান। নাম দেওয়া হয়েছে ‘নন্দিনী পার্ক’। ছাদের মধ্যে গাছের ফাঁকে ফাঁকে বসার জন্য ছোট ছোট বেঞ্চ। বেঞ্চগুলোতেও শিল্পীর রং–তুলিতে কারুকার্যময় নান্দনিকতার ছোঁয়া আছে। আছে পানির ফোয়ারা, সেখানে আছে পদ্মফুল। দুপুরের খাবার বিরতিতে প্রাকৃতিক পরিবেশে শ্রমিকদের আহার করতে দেখা যায় সেখানে।\xa0\nশতরঞ্জিশিল্পে নারীর প্রতীক হয়ে কারখানার সামনে সবুজ বাগানের মধ্যে দাঁড়িয়ে রয়েছে ৩০ ফুট উঁচু একটি ভাস্কর্য। নাম দেওয়া হয়েছে ‘বনলতা’। এটি একটি উন্মুক্ত মঞ্চও। এই মঞ্চের সামনেই কারখানার প্রশস্ত সিঁড়ি। সিঁড়িগুলোকে ব্যবহার করা হয় দর্শকদের বসার জায়গা হিসেবে, যা উন্মুক্ত গ্যালারি। দুটি সিঁড়িতে একসঙ্গে হাজারখানেক দর্শক বসে অনুষ্ঠান উপভোগ করতে পারেন। বিশেষ বিশেষ দিনে শ্রমিকদের মনোরঞ্জনের জন্য আয়োজন করা হয় বিনোদনমূলক অনুষ্ঠান। এ অনুষ্ঠানে শ্রমিক ও তাঁদের পরিবারের সদস্যরা অংশ নিয়ে থাকেন।\xa0\nপ্রতিদিন দিন-রাতে দুই শিফটে এখানে শতরঞ্জি বোনেন প্রায় ছয় হাজার নারী-পুরুষ, যার ৯০ শতাংশই নারী। শ্রমিকদের সেবার জন্য সেখানে রয়েছে সেবা বিভাগ। একজন চিকিৎসকের নেতৃত্বে বিনা মূল্যে তাঁদের স্বাস্থ্যসেবা প্রদান ও প্রয়োজনীয় ওষুধ দেওয়া হয়। মাসিক বেতন ও লেনদেনে শ্রমিকেরা যাতে খুব সহজে ব্যাংকিং সুবিধা পান, সে জন্য তাঁদের হাতের কাছেই রয়েছে এটিএম বুথ। সুন্দর পরিবেশে খাবারের ক্যানটিন রয়েছে। কারখানায় কর্মরত নারী শ্রমিকেরা কারখানায় তাঁদের সন্তানদের নিয়ে যেতে পারেন। সে জন্য রয়েছে চাইল্ড কেয়ার। শিশুদের দুধ ও খাবার দেওয়া হয় বিনা মূল্যে।\xa0\n\xa0‘কারুপণ্য’ দেশের রপ্তানিতে অন্যান্য অবদানের জন্য হস্তজাতশিল্প পণ্য রপ্তানি খাতে আটবার সেরা রপ্তানিকারক হিসেবে ট্রফি অর্জন করেছে।\xa0\nসফিকুল আলম সেলিমের বাড়ি রংপুরের গুপ্তপাড়ায়। তিন ভাই, তিন বোনের মধ্যে তিনি তৃতীয়। তাঁর স্ত্রী সুরাফা হোসেন। সন্তান দুটি।\xa0\nসফিকুল সেলিম বললেন, শতরঞ্জি এখন শুধু রংপুরের ঐতিহ্য নয়, এটি বাংলাদেশের ঐতিহ্য। রংপুরের অজপাড়াগাঁ থেকে শুধু যে হস্তশিল্প রপ্তানি হচ্ছে তা নয়, এখানকার হতদরিদ্র মানুষও কাজের সুযোগ পাচ্ছেন। অভাব দূর হচ্ছে। সুযোগ পাচ্ছেন। অভাব দূর হচ্ছে।\n'}, {'headline': '\nওয়ারেন বাফেটের আট পরামর্শ\n', 'article': '\nটাকাওয়ালা একজন মানুষের সঙ্গে অভিজ্ঞ মানুষের সাক্ষাৎ হলে ব্যাপারটা এ রকম হবে যে, টাকাটা যাবে অভিজ্ঞ মানুষের হাতে আর টাকাওয়ালা মানুষ পাবে অভিজ্ঞতা। ৮৭তম জন্মদিনে বিনিয়োগ নিয়ে পরামর্শ চাওয়া হলে ওয়ারেন বাফেট ঠিক এ কথাটি বলেছিলেন। তাঁর মতে, অভিজ্ঞতাই সফল বিনিয়োগকারী হওয়ার চাবিকাঠি। আর নতুন বিনিয়োগকারীরা অভিজ্ঞদের কাছ থেকে শিখতে পারেন। সফল বিনিয়োগকারী হিসেবে ওয়ারেন বাফেটের সেরা আটটি উপদেশ দেখে নেওয়া যাক:\n১. বহুমুখী বিনিয়োগ\nওয়ারেন বাফেট মনে করেন, যাঁরা বিনিয়োগ সম্পর্কে তেমন একটা জানেন না, তাঁদের এক জায়গায় বিনিয়োগ না করে নানা জায়গায় বিনিয়োগ করা ভালো। তাঁর কথা হলো, বৃষ্টির সঙ্গে সোনা ঝরলে বালতিটা বাড়িয়ে দিন, মগ বাড়িয়ে দিয়ে লাভ কী।\xa0\n২. নিজের জন্য বিনিয়োগ\xa0\nনিজের সামর্থ্য বাড়াতে বিনিয়োগ করাই সবচেয়ে ভালো বিনিয়োগ। সবাই তো আর শেয়ারবাজারে বিনিয়োগ করে বড় মুনাফা করতে পারবে না, তাই নিজের দক্ষতা উন্নয়নে বিনিয়োগ করে অনেকে ভালো ক্যারিয়ার করতে পারে—এসব মানুষের বেলায় এটাই সেরা বিনিয়োগ।\n৩. নিজের কাজে আস্থা রাখুন\nবাফেট মনে করেন, নিজের বিনিয়োগ সিদ্ধান্তে আস্থা রাখাটা সবচেয়ে কঠিন কাজ। আপনার সব সময় মনে হয় যে অন্যরা সঠিক আর আপনি বেঠিক। এটা না করে পাঠাভ্যাস করুন এবং নিজের ওপর বিশ্বাস রাখুন। নিজের জ্ঞানের ভিত্তিতে বিনিয়োগ করুন। অন্যরা কী বলল, তা খুব একটা শোনার দরকার নেই।\n৪. ধারণা থাকলে তবেই বিনিয়োগ\nযে ব্যবসা আপনি পুরোপুরি জানেন না, সেই ব্যবসায় বিনিয়োগ না করাই ভালো। কোনো কোম্পানিতে বিনিয়োগ করার আগে জানতে হবে, সেই কোম্পানি কীভাবে ব্যবসা করে এবং সেই ব্যবসায় কী ধরনের প্রভাব পড়তে পারে, আর তা করতে ১০ মিনিটের বেশি সময় ব্যয় করা যাবে না। বাফেট বলেন, ১০ মিনিটের মধ্যে তিনি এর আগামাথা বের করতে না পারলে অন্য কোম্পানির মূল্যায়ন শুরু করেন।\xa0\n৫. ঠিক খবরে গুরুত্ব দিন\nওয়ারেন বাফেটের সেরা পরামর্শগুলোর একটি হচ্ছে, সব সংবাদেই বেশি গুরুত্ব দেবেন না, অর্থাৎ বিনিয়োগসংক্রান্ত খবর দেখলেই ঝাঁপিয়ে পড়বেন না। তিনি ৯৯-১ নিয়মে বিশ্বাস করেন। অধিকাংশ বিনিয়োগকারী যত আর্থিক খবর পড়েন, তার মাত্র ১ শতাংশ খবরের ভিত্তিতে সিদ্ধান্ত নেন। দেখা যায় যে খারাপ খবর পেলেই তাঁরা শেয়ার বিক্রি করে দেন। বাফেট মনে করেন, যে কোম্পানি বহু বছর ধরে ব্যবসা করছে, তাদের পক্ষে এই ক্ষতি কাটিয়ে ওঠা সমস্যা নয়। মানুষ অনেক সময় বেশি প্রতিক্রিয়া দেখায়।\xa0\n৬. শেয়ার কেনা ব্যবসার অংশ কেনা\nধরুন, বাড়ির পাশের মোড়ে একটি দোকানের মালিকানা অংশীদারি কিনছেন। স্বাভাবিকভাবেই তখন আপনি প্রতিযোগিতা, পণ্যের দাম, সরবরাহব্যবস্থা ইত্যাদি নিয়ে ভাববেন। শেয়ার কেনার সময়ও আপনাকে এসব নিয়ে ভাবতে হবে। শেয়ার তো নিছক কাগজের টুকরা নয়, শেয়ার কেনা মানে আপনি সেই প্রতিষ্ঠানের মালিকানার অংশীদারি কিনছেন।\n৭. ভুল থেকে শিক্ষা\nঅনেকেই ভাবতে পারেন যে ওয়ারেন বাফেট ভুল করতে পারেন না। কিন্তু বাস্তবতা হলো তিনি তো ভুল করেনই, এমনকি জীবনে অনেক বড় ভুলও করেছেন তিনি। বাফেটের পরামর্শ হলো, ভুলের রেকর্ড রাখুন, যাতে গড়বড়টা কোথায় হয়েছে তা বোঝা যায় এবং একই ভুলের পুনরাবৃত্তি না ঘটে। আবার ভুলের কথা সন্তান ও নাতি-নাতনিদের কাছেও বলা উচিত; যাতে তারা সেই ভুল থেকে শিক্ষা নিতে পারে।\n৮. এক দিনের ব্যবসায়ী হওয়া যাবে না\nওয়ারেন বাফেট দীর্ঘমেয়াদি বিনিয়োগের পক্ষপাতী। তিনি মনে করেন, শেয়ার কিনে ভুলে যাওয়াই শ্রেয়। একটি কোম্পানির শেয়ার তিনি দশকের পর দশক ধরে রাখার পরামর্শ দেন। তিনি মনে করেন, ধৈর্যশীল বিনিয়োগকারীদের কাছে সময় এক দারুণ বন্ধু হিসেবে আবির্ভূত হয়। বাফেটের বাণী: ‘১০ বছর কোনো শেয়ার ধরে রাখার ইচ্ছা না থাকলে তা ১০ মিনিটের জন্য কেনার কথা চিন্তাও করবেন না।’\xa0\n\xa0\nঅনুবাদ: প্রতীক বর্ধন\n'}, {'headline': '\nতরুণীর ২ হাজার বছরের পুরোনো কবরে ‘স্মার্টফোন’\n', 'article': '\nরাশিয়ার দুই হাজার বছরের বেশি পুরোনো কবর থেকে পাওয়া গেল একটি ‘স্মার্টফোন’। রাশিয়ার বৃহত্তম বিদ্যুৎকেন্দ্রের জলাধারের নিচে এক তরুণীর পুরোনো কবরে সন্ধান পাওয়া গেছে এই ‘স্মার্টফোন’–এর।\nরাশিয়ার সায়ানো-শুশেনস্কায়া বাঁধের কাছের আলা জলাধার থেকে পানি সরিয়ে দেওয়া হয়েছিল। পানি সরতেই সন্ধান মেলে কয়েকটি প্রাচীন কবরের। তবে এত পুরোনো কবরে কীভাবে একটি স্মার্টফোন পাওয়া গেল, তার উত্তর মেলেনি।\nবিশেষজ্ঞদের দাবি, কবরটি ২ হাজার ১৩৭ বছর আগে জিওনগু শাসন আমলের এক ধনী ও সম্ভ্রান্ত হুন তরুণীর। ওই তরুণী দক্ষিণ রাশিয়ার গ্রামীণ অঞ্চলে থাকতেন। কবরগুলো খ্রিষ্টপূর্ব তৃতীয় শতকের।\nপ্রত্নতাত্ত্বিকদের ধারণা, কবরটি নাতাশা নামের কোনো এক ধনী পরিবারের সন্তানের। আইফোনের মতো দেখতে বস্তুটি আদতে তাঁর পোশাকে সেটে রাখা হয়েছিল। ‘স্মার্টফোন’টি কালো রত্ন-পাথরের খচিত। দামি পাথরগুলো সারিবদ্ধভাবে বসানো হয়েছিল।  প্রত্নতাত্ত্বিক ড. পাভেল লিওস বলেন, ‘নাতাশার কবরটি হুনু-যুগের (জিওনগু)। সেখানে “আইফোন” পাওয়ায় ব্যাপারটি এখন সবচেয়ে আকর্ষণীয় হয়ে দাঁড়িয়েছে।’\nড. লিওস আরও বলেন, ওই কবরের হাড়গোড়ের সঙ্গে বেল্ট ছিল। বেল্টটি চীনের উজহু মুদ্রায় সজ্জিত ছিল। আর সে কারণে এটি কোনো সময়ের, তা জানতে সুবিধা হয়েছে।\nরাশিয়ার আলাতে নেক্রোপলিসের কাছে বাঁধের উজানের এই জলাধারে পুরোনো কবরটি সন্ধান মিলেছে পানির ৫৬ ফুট নিচে। সেখানে আশপাশে ১১০টি কবরের সন্ধান মিলেছে। তবে কেউ কেউ বলছেন, ৩২টি কবরের সন্ধান মিলেছে।\nরাশিয়া সেন্ট পিটার্সবার্গ ইনস্টিটিউট অব ম্যাটেরিয়াল হিস্ট্রি কালচারের ড. মেরিনা কিউলুনোভাস্কায়া বলেন, ‘এটি চাঞ্চল্যকর একটি ঘটনা। আমরা অবিশ্বাস্য রকম ভাগ্যবান, কারণ ধনী হুন যাযাবরদের প্রাচীন কবরগুলো পেয়েছি। আর বিস্ময়কর ব্যাপার হলো, কবরগুলোয় ডাকাতেরা হানা দেয়নি।’\nপ্রাচীনকালে স্বর্ণ, হীরাসহ দামি বস্তু দিয়ে কোনো ব্যক্তিকে সমাধিস্থ করা হতো। আর এ জন্য চোর-ডাকাতেরা কবরগুলো খুঁড়ে রত্ন চুরি করে পালিয়ে যেত। তথ্যসূত্র: দ্য সান\n'}, {'headline': '\nভাবিয়া করিও কাজ\n', 'article': '\nএকটা মাস কেটে গেল নতুন কাশ্মীরের। গত ৫ আগস্ট রাজ্য দ্বিখণ্ডিত হওয়ার সঙ্গে সঙ্গে হারিয়েছিল তার বিশেষ মর্যাদা। সংবিধান থেকে ছেঁটে ফেলা হয়েছিল ৩৭০ ধারা। হাত কাটলে আঙুলও যেমন চলে যায়, তেমনই ৩৭০ ধারা বিলোপের সঙ্গে সঙ্গে বিলুপ্ত হলো সংবিধানের ৩৫ (ক) ধারাও, যা রাজ্য বিধানসভাকে অধিকার দিয়েছিল রাজ্যের প্রকৃত বাসিন্দা নির্ণয়ের। ওই দিন থেকে কাশ্মীরের সঙ্গে আর কোনো ফারাক রইল না বাকি ভারতের। ওই দিন সাকার হলো শাসক দলের বহু দশকের ‘এক নিশান, এক বিধান, এক প্রধান’ নীতি।\nসেদিন কোনো কোনো রাজ্যে কিছু মানুষের মধ্যে সে কী প্রবল উচ্ছ্বাস! ঢাকঢোল, মাদল, দামামা ও আতশবাজির রোশনাইয়ে সেদিন অকাল দীপাবলি পালিত হয়েছিল!\nসেই থেকে একটা মাস কেটে আরও কটা দিন গড়িয়ে গেছে। কাশ্মীর এখনো অবরুদ্ধ এবং অস্বাভাবিক।\nসলতে পাকানো শুরু অনেক আগেই। কাকপক্ষীকেও টের পেতে না দিয়ে। ওমর আবদুল্লাহ ও মেহবুবা মুফতি যেদিন ঠিক করলেন, বিকল্প সরকার তাঁরাই গড়বেন, সম্ভবত তারও আগে সলতে পাকানো শুরু। কেননা, তার পরপরই বিধানসভা ভেঙে দেওয়া হলো। রাজ্য চলে গেল রাষ্ট্রপতির শাসনের আওতায়। তার আগেই বদল করা হয়েছে রাজ্যপালকে। একটু একটু করে আভাস আসতে শুরু করে আগস্ট মাসের গোড়ায়। অমরনাথযাত্রীরা তখন ভিড় জমিয়েছেন জোজিলার পাদদেশ বালতাল ও পহেলগামে। তাঁদের ঘিরে স্থানীয় দরিদ্র মুসলমানরা, ঘোড়া দিয়ে, শ্রম দিয়ে হিন্দুদের পুণ্যার্জন ঘটিয়ে যাঁরা সারা বছরের রোজগারের সিংহভাগ ওই দুই মাসে ঘরে আনেন। যাত্রী ছাড়াও উপত্যকা ভিড়ে ভিড়াক্কার দেশি-বিদেশি পর্যটকে। সব মিলিয়ে লক্ষাধিক মানুষের কলতান। গত ২ আগস্ট নিদান এল অবিলম্বে সবাইকে ফিরে যেতে হবে। সে এক চরম হুটোপাটি!\nঅকাশ্মীরি পর্যটক ও পুণ্যার্থীদের ফিরে যাওয়ার পাশাপাশি নিঃসাড়ে উপত্যকায় নিয়ে আসা হলো ৪০ হাজার বাড়তি আধা সামরিক বাহিনী, বাঘের আগে ফেউ আসার মতো। বাতাসে কিছু গন্ধ নিশ্চয় ছড়িয়েছিল। নইলে পাড়ায় পাড়ায় বাজার করার, এটিএমে ভিড় জমানো অথবা পেট্রলপাম্পগুলোয় জ্বালানি নেওয়ার দীর্ঘ লাইন কেন দৃশ্যমান হবে? উৎকণ্ঠিত ফারুক আবদুল্লাহ পুত্র ওমরকে নিয়ে দিল্লি এলেন প্রধানমন্ত্রীর মন বুঝতে। তাঁকে বললেন, ৩৭০ ধারা নিয়ে এমন কিছু করবেন না, যাতে হিতে বিপরীত হতে পারে।\nএর পরের ঘটনা সবার জানা।\nসেই থেকে আজও কাশ্মীর অস্থির ও অস্বাভাবিক। একটা মাস কেটে গেলেও রাজ্যের প্রশাসন আস্থাশীল নয়। তাই নিষেধাজ্ঞার বিস্তর ঘেরাটোপ থেকে মানুষকে অব্যাহতি দিতে তার অনীহা তীব্র। অঘোষিত কারফিউ ২৪ ঘণ্টা। দিবারাত্র সর্বত্র ভারী বুটের শব্দ। স্কুল খুললেও পড়ুয়া নেই। অফিস খোলা, হাজিরা নেই। ফোনের ল্যান্ডলাইন আজ খোলা তো কাল বন্ধ। হাসপাতাল খোলা অথচ প্রাণহীন। ইন্টারনেট অচল। তাই অনলাইনভিত্তিক প্রধানমন্ত্রী জন–আরোগ্য স্বাস্থ্য যোজনা মুখ থুবড়ে পড়েছে। সংবাদমাধ্যম ও সাংবাদিকদের হাতে-পায়ে বেড়ি এখনো শিথিল নয়। নামী-অনামী কত রাজনৈতিক নেতা যে এখনো বন্দী, তার সঠিক হিসাব কারও কাছে নেই। সরকার এখনো সংখ্যা জানায়নি। রাজনৈতিক কাজকর্ম কবে স্বাভাবিকভাবে করতে দেওয়া হবে, তার ইঙ্গিতও এখনো নেই। কোথায় যে কী ঘটছে, অজানা। বেসরকারি ভাষ্যে যা অত্যাচার, সরকারি ভাষ্যে তা ‘নিছকই গুজব ও রাষ্ট্রদ্রোহ’। সরকার সর্বশক্তিমান। তাই রাষ্ট্রদ্রোহের অভিযোগ দায়ের হয়েছে সদ্যোজাত রাজনৈতিক দল ‘জম্মু-কাশ্মীর পিপলস মুভমেন্ট’-এর ডাকাবুকো নেত্রী শেহলা রশিদের বিরুদ্ধে। এই সেই কাশ্মীরি তরুণী, যিনি দিল্লির জওহরলাল নেহরু বিশ্ববিদ্যালয়ে পিএইচডি করছেন এবং ছাত্রনেতা কানহাইয়া কুমার-উমের খালিদের মুক্তির দাবিতে আন্দোলনে শামিল হয়েছিলেন। সেনাবাহিনীর অস্বাভাবিক অত্যাচারের অভিযোগ এনে শেহলা সম্প্রতি টুইট করেছিলেন। জাতীয়তাবাদীদের তা নজর এড়ায়নি।\nমোটকথা, স্বাভাবিকতা বলতে সবাই যা বোঝে, তা যে কবে দৃশ্যমান হবে, কেউ জানে না।\nএই এক মাসে ভারত অবশ্য তার কূটনৈতিক সাফল্য নিয়ে উল্লসিত। উল্লসিত হওয়ার প্রথম কারণ, সিদ্ধান্তটি যে ভারতের ‘অভ্যন্তরীণ বিষয়’, তা নিয়ে মার্কিন যুক্তরাষ্ট্র, রাশিয়াসহ পশ্চিমা মিত্রশক্তি বিশেষ প্রশ্ন তোলেনি। চীন অবশ্যই গাঁইগুঁই করেছে, পাকিস্তানও। কিন্তু তেমন কল্কে পায়নি। দ্বিতীয় কারণ, জাতিসংঘসহ অন্যত্র পাকিস্তান কিছুটা একঘরে। তারা এমন কিছু এই এক মাসে করে দেখাতে পারেনি, যাতে ভারতের কপালের রেখা আরও কিছুটা গাঢ় হয়। কিন্তু এটাই শেষ কথা মেনে নিলে সেটা হবে বিরাট ভুল। কেননা, পাকিস্তানের কাছে এই মুহূর্তে কাশ্মীরের চেয়েও বেশি গুরুত্বপূর্ণ আফগানিস্তান। যুদ্ধদীর্ণ এই দেশে ভারতকে হটিয়ে আগামী দিনে স্বার্থ প্রোথিত করা পাকিস্তানের প্রাথমিক মূল লক্ষ্য। আধিপত্য বিস্তারের এই লড়াইয়ে সন্দেহাতীতভাবে পাকিস্তান এই মুহূর্তে তার পূর্ব প্রতিবেশীর চেয়ে এগিয়ে। লক্ষ্য হাসিলের পর তারা পূর্ব প্রান্তে নজর দেবে। আপাতত এক–দুই পা পিছিয়ে অপেক্ষা। কাশ্মীরের খেলাটা মোটেই তারা এখানে শেষ করে দিচ্ছে না।\nএই ভূরাজনৈতিক পরিস্থিতিতে পররাষ্ট্র–সম্পর্কিত ইউরোপীয় পার্লামেন্ট কমিটি দাবি জানিয়েছে, প্রধানমন্ত্রী নরেন্দ্র মোদি অবিলম্বে কাশ্মীরের নিষেধাজ্ঞা তুলে নিন। জনজীবন স্বাভাবিক করুন। সদস্যদের দাবি, আর বেশি দেরি না করে ইউরোপীয় পার্লামেন্ট ও ইউরোপীয় ইউনিয়ন কাশ্মীর নিয়ে চিন্তাজনক বিবৃতি দিক। ইউরোপীয় পার্লামেন্ট ও বহু ব্রিটিশ সাংসদের এই মনোভাব ভারতের পক্ষে নিশ্চিতই ভালো বিজ্ঞাপন নয়। জি-৭ শীর্ষ নেতারা ‘ভারতের অভ্যন্তরীণ’ সমস্যা নিয়ে দুশ্চিন্তাগ্রস্ত হননি ঠিকই, কিন্তু যত দিন কাটছে, কাশ্মীরের অব্যাহত ‘মানবাধিকার লঙ্ঘন’ তাঁদের উদ্বিগ্ন করে তুলছে। এখনই উপযুক্ত ব্যবস্থা না নিলে, নিষেধাজ্ঞা প্রত্যাহৃত না হলে ইউরোপীয় পার্লামেন্ট কাশ্মীরি জনগণের মানবাধিকার হরণ নিয়ে রিপোর্ট দিতে পারে। সেটা ভারতের পক্ষে সুখকর হতে পারে না।\nসমস্যার অন্য একটা দিকও রয়েছে। এটা ঠিক মার্কিন প্রেসিডেন্ট ডোনাল্ড ট্রাম্পের সঙ্গে নরেন্দ্র মোদির রসায়ন বেশ ভালো। কিন্তু এটাও ভোলা উচিত নয়, দুজনের শেষ বৈঠকে ট্রাম্প বলেছিলেন, মোদি তাঁর খুব ভালো বন্ধু এবং তিনি প্রতিশ্রুতি দিয়েছেন, অবস্থা খুব শিগগির স্বাভাবিক হয়ে যাবে। মানবাধিকারের প্রশ্নে মার্কিনদের মনোভাব ও উদ্বেগ সর্বজনবিদিত। বিষয়টি এই কদিন আগে ভারতের মার্কিন দূতাবাসের মুখপাত্র যেমন স্পষ্ট করে দিয়েছেন, তেমনই স্পষ্ট হয়ে গেছে তামাম মার্কিন মনও, যখন ডেমোক্র্যাট প্রেসিডেন্ট প্রার্থী বার্নি স্যান্ডার্স কাশ্মীরিদের মানবাধিকার রক্ষার বিষয়টি সে দেশের সরকারকে জোরালোভাবে মনে করিয়ে দেন।\nঅবরুদ্ধ এক মাস কেটে যাওয়ার পর ভারতের জাতীয় নিরাপত্তা উপদেষ্টা অজিত দোভাল বলেছেন, কাশ্মীরের স্বাভাবিকতা ফেরার চাবিকাঠি রয়েছে পাকিস্তানের হাতে। উপত্যকার নিষেধাজ্ঞা বলবৎ রাখতে এই যুক্তি ভারতের বর্ম হতে পারে না। স্বরাষ্ট্রমন্ত্রী অমিত শাহ জয়ী পঞ্চায়েত নেতাদের কাউকে কাউকে (অধিকাংশ জম্মু এলাকার) দিল্লিতে এনে বৈঠক করেছেন। প্রধানমন্ত্রী বলেছেন, তিনটি রাজনৈতিক পরিবার কাশ্মীরের দুর্দশার কারণ। তাই তাদের বাদ দিয়ে রাজ্যের নতুন রাজনীতির নেতৃত্ব দেবে সাধারণ মানুষ। কিন্তু এখনো রাজনৈতিক প্রক্রিয়া শুরু হওয়ার ছিটেফোঁটা লক্ষণ নেই। পশ্চিমা মিডিয়া তার মতো করে ‘নিত্যদুর্দশার’ যেসব আখ্যান পেশ করে চলেছে, তাতে ভারতের ভাবমূর্তি উজ্জ্বল হওয়ার কারণ নেই। আরও তিন সপ্তাহ এই রকম চললে জাতিসংঘের সাধারণ পরিষদের আসন্ন বৈঠক ভারতের কূটনীতিকে বড় পরীক্ষার মুখোমুখি হতে হবে। প্রধানমন্ত্রীকে পড়তে হবে প্রশ্নের মুখে।\nমানবাধিকার রক্ষার প্রশ্ন শুধু কাশ্মীরে নয়, বড় হয়ে দেখা দিয়েছে আসামের জাতীয় নাগরিকপঞ্জি তৈরির ক্ষেত্রেও। সিদ্ধান্ত দুটির রূপায়ণ ভারতের দক্ষিণপন্থী শাসক দলের ‘কোর ইস্যু’ হলেও দুটিই তাদের দাঁড় করিয়েছে আন্তর্জাতিক প্রশ্নাবলি ও নানাবিধ অস্বস্তির মুখে। ৩৭০ ধারার বিলোপ ও আসামের এনআরসি—দুটোর একটিও সম্ভবত ‘ভাবিয়া করিও কাজ’-এর সেরা নমুনা নয়।\nসৌম্য বন্দ্যোপাধ্যায়:\xa0প্রথম আলোর নয়াদিল্লি প্রতিনিধি\n'}, {'headline': '\nসেচ বন্ধ, বিপাকে ধানচাষিরা\n', 'article': '\nগভীর নলকূপের বৈদ্যুতিক ট্রান্সফরমার চুরি হওয়ায় নাটোরের সিংড়া উপজেলার রামানন্দখাজুরা ইউনিয়নের বসন্তপুর মাঠের ১৬০ বিঘা জমির ধানের চারা বেড়ে ওঠা অনিশ্চিত হয়ে পড়েছে। নলকূপটির নিয়ন্ত্রণকারী সংস্থা বরেন্দ্র বহুমুখী উন্নয়ন কর্তৃপক্ষ নতুন ট্রান্সফরমার স্থাপনে অস্বীকৃতি জানিয়েছে। এতে শতাধিক কৃষক রোপণ করা ধানের জমিতে সেচ দিতে না পেরে বিপাকে পড়েছেন।\nস্থানীয় কৃষকেরা জানান, শুক্রবার রাতের কোনো এক সময় দুর্বৃত্তরা বসন্তপুর মাঠের বরেন্দ্র বহুমুখী উন্নয়ন কর্তৃপক্ষের পরিচালিত গভীর নলকূপের বৈদ্যুতিক ট্রান্সফরমার চুরি করে নিয়ে যায়। ফলে ওই নলকূপের আওতাধীন ১৬০ বিঘা রোপণ করা ধানখেতে সেচ দেওয়া বন্ধ হয়ে গেছে। সদ্য রোপণ করা এসব জমিতে এখন প্রতিদিন অন্তত দুইবার করে সেচ দেওয়া দরকার। হঠাৎ করে নলকূপ বন্ধ হওয়ায় দিশেহারা হয়ে পড়েছেন ধানচাষিরা। বসন্তপুর গ্রামের প্রদীপ কুমার প্রামাণিক জানান, গভীর নলকূপের আওতায় তাঁর নিজেরই ৩৫ বিঘা জমিতে ধানের আবাদ রয়েছে। টানা দুই দিন সেচ দিতে না পারলে ধানের চারা মরতে শুরু করবে।\nএকই অবস্থার কথা জানালেন এই নলকূপের আওতাধীন কৃষক পলাশ কুমার সরকার, বিমল কুমার ও নিপেন্দ্রনাথ সরকার। তাঁরা জানান, ট্রান্সফরমার চুরির বিষয়টি জানানোর জন্য তাঁরা শনিবার নাটোরে বরেন্দ্র বহুমুখী কর্তৃপক্ষের কার্যালয়ে গিয়েছিলেন। চুরি যাওয়া ট্রান্সফরমারের স্থলে নতুন ট্রান্সফরমার স্থাপন করবে না বলে বরেন্দ্র বহুমুখী কর্তৃপক্ষ সাফ জানিয়ে দিয়েছে। কৃষকদের পক্ষ থেকে নতুন ট্রান্সফরমার কেনার জন্য অর্ধেক টাকা (৭০ হাজার) কর্তৃপক্ষকে দিতে চাইলেও তারা তাতে রাজি হয়নি। পুরো টাকা নগদে দিয়ে ট্রান্সফরমার কেনাও তাঁদের পক্ষে সম্ভব নয় বলে জানান কৃষকেরা।\nনলকূপটির চালক (অপারেটর) বরুন প্রামাণিক জানান, এই নলকূপ থেকে আশপাশের ১৬০ বিঘা জমিতে সেচ দেওয়া হয়। কৃষকেরা প্রি–পেইড কার্ডে বিদ্যুতের মূল্য পরিশোধ করার মাধ্যমে সেচসুবিধা নিয়ে থাকেন। তিনি প্রতি ঘণ্টায় পারিশ্রমিক বাবদ ৮ টাকা করে পান। তাঁর পক্ষে রাত জেগে ট্রান্সফরমার পাহারা দেওয়া সম্ভব নয়। এ সুযোগে দুর্বৃত্তরা ট্রান্সফরমারটি চুরি করেছে। এখন ধানের জমিতে সেচ দেওয়ার ভরা মৌসুম। তাই কৃষকদের পাশাপাশি তিনিও বিপাকে পড়েছেন।\nস্থানীয় কৃষক পলাশ কুমার সরকার জানান, ১৯৮২ সালে তৎকালীন বিআরডিবি কর্তৃপক্ষ বসন্তপুর সমাজকল্যাণ সমিতি গঠন করে। পরে তাঁদের ঋণের মাধ্যমে ডিজেল চালিত গভীর নলকূপ স্থাপন করা হয়। সমিতির মাধ্যমে এটি পরিচালিত হতো। ১৯৯৫ সালে নলকূপটিতে বিদ্যুৎ–সংযোগ দেওয়া হয়। ২০০২ সালে বরেন্দ্র বহুমুখী উন্নয়ন কর্তৃপক্ষ গভীর নলকূপটিতে চার হাজার ফুট ভূগর্ভস্থ পানি সরবরাহ নালা তৈরি করে দেয়। তখন থেকে তাদের নিয়ন্ত্রণে চলছে নলকূপটি। তবে নলকূপ পরিচালনার জন্য স্থানীয়ভাবে কৃষকদের নিয়ে ব্যবস্থাপনা কমিটি গঠন করে দেওয়া হয়। কৃষকেরা প্রতি ঘণ্টায় ১২০ টাকা দিয়ে সেচসুবিধা গ্রহণ করেন। আকস্মিকভাবে ট্রান্সফরমার চুরি হওয়ায় চাষিরা কিছুদিন আগে রোপণ করা ধানের চারা নিয়ে অনিশ্চয়তায় পড়েছেন। সেচ দিতে না পারলে কৃষকেরা অন্তত ৪ হাজার মণ ধান উৎপাদন থেকে বঞ্চিত হবেন।\nবরেন্দ্র বহুমুখী উন্নয়ন কর্তৃপক্ষের সহকারী প্রকৌশলী (নাটোর কার্যালয়ে দায়িত্বরত) আনছারুল করিম জানান, ট্রান্সফরমার চুরি হয়ে গেলে কর্তৃপক্ষের পক্ষে বিনা মূল্যে নতুন ট্রান্সফরমার দেওয়া সম্ভব নয়। তবে নলকূপ ব্যবস্থাপনা কমিটি অর্ধেক টাকা জমা দিয়ে পরবর্তী সময়ে কিস্তির মাধ্যমে পরিশোধ করতে পারে। এ ক্ষেত্রে ঊর্ধ্বতন কর্তৃপক্ষের অনুমোদন দরকার। এ ছাড়া তারা সাশ্রয়ী মূল্যে ট্রান্সফরমার তৈরি করেও নিতে পারে।\n'}, {'headline': '\nপ্রবৃদ্ধি বাড়ানোর এই তো সুযোগ\n', 'article': '\nযদি কোনো প্রতিষ্ঠান নতুন একটি প্রযুক্তি ব্যবহার করে একই পরিমাণ পণ্য আগের চেয়ে খানিকটা সস্তায় বিক্রি করে, তাহলে কিন্তু দেশের মোট দেশজ উৎপাদন (জিডিপি) কমে যাবে এবং মাথাপিছু মোট আয়ও কমবে।\nউদাহরণটা যাঁদের কাছে পরিষ্কার হলো না, তাঁদের জন্য আরও সহজ করে বলেছেন ড. আকবর আলি খান। ধরা যাক এক দ্বীপরাজ্যে ১০০ তরুণ বাস করেন। তাঁরা প্রত্যেকে বছরে আয় করেন ১ কোটি টাকা। তাঁদের প্রত্যেকেরই একজন করে নারী সহকারী আছেন, তাঁদের বেতন বছরে ১ লাখ টাকা। সুতরাং এই রাজ্যের জিডিপি হচ্ছে ১০১ কোটি টাকা আর মাথাপিছু আয় ৫০ লাখ ৫০ হাজার টাকা। একা একা আর কত দিন থাকা যায়। প্রতিটি তরুণ তাঁদের সহকারীকে বিয়ে করে সংসারী বানিয়ে ফেললেন। এতে ১০০ তরুণেরই সুখ বেড়ে গেল, কিন্তু রাজ্যের মাথাপিছু আয় কমে হলো ৫০ লাখ টাকা, কারণ সহকারীরা এখন আর বেতন পান না।\xa0\nসুখ চিরস্থায়ী হয় না। একদিন বড়সড় সড়ক দুর্ঘটনায় ১০ জন স্ত্রী মারা গেলেন, ১০ জন স্বামী একটি করে পায়ের আঙুল হারালেন, আর ২০ জনকে হাসপাতালে থাকতে হলো দীর্ঘদিন। এতে রাজ্যের সুখ কমে গেল, দুর্দশা বাড়ল। অথচ রাজ্যের পরিসংখ্যান ব্যুরো বেশ ঘটা করে জানাল তাদের জিডিপি ও মাথাপিছু আয় বেড়েছে, প্রবৃদ্ধির হারও বেশ আকর্ষণীয়। হিসাবটা হচ্ছে লোকসংখ্যা কমেছে ১০ জন, হাসপাতালের আয় ও গাড়ি মেরামতকারীদের আয় বেড়েছে। এ এক অদ্ভুত অবস্থা। সুখ যখন বাড়ে তখন মাথাপিছু আয় কমে যাচ্ছে, আর আয় বাড়লেও সুখ কমে যাচ্ছে।\xa0\nএই যেমন বাংলাদেশ। প্রবৃদ্ধি বাড়ছে, মাথাপিছু আয়ও বাড়ছে। কিন্তু সুখ? রবীন্দ্রনাথ ঠাকুর বলেছেন, ‘তুমি সুখ যদি নাহি পাও/ যাও সুখের সন্ধানে যাও।’ সেটা কীভাবে—এই উত্তর দিতে হবে এখন নীতিনির্ধারকদেরই। যদিও ঘটছে উল্টোটা। উদাহরণ দিই—\nচামড়া নিয়ে দেশে অনেক কিছু ঘটে গেল। দাম না পেয়ে চামড়া ফেলে দিলেন কেউ কেউ। এরপর তাৎক্ষণিকভাবে সিদ্ধান্ত নেওয়া হলো কাঁচা চামড়া রপ্তানির। এতেও কিন্তু দেশের জিডিপি বাড়ানোর সুযোগ তৈরি হয়েছে। নতুন সিদ্ধান্তে ব্যবসায়ীরা এখন কাঁচা চামড়া রপ্তানি করবেন। এতে দেশের রপ্তানি আয় বাড়বে, যা জিডিপিতে যুক্ত হবে। আবার ট্যানারিমালিকেরা জুতা, ব্যাগসহ নানা ধরনের চামড়াজাত পণ্য বানাতে বিদেশ থেকে বেশি দরে চামড়া আমদানি করবেন। এতে শিল্পের কাঁচামাল আমদানি বেড়েছে বলা যাবে, বিনিয়োগ বাড়ছে তা–ও বলা যাবে। এই দুটো নিয়েই তো সমস্যায় আছে বাংলাদেশ।\xa0\nএরপরে দেশীয় শিল্প সংরক্ষণের কথা বলে যদি চামড়া আমদানির ওপর বাড়তি শুল্ক বসানো যায় তাহলে তো আরও লাভ, বাড়বে রাজস্ব আয়। এমনিতেই জিডিপি প্রবৃদ্ধি নিয়ে আছে নানা সন্দেহ। কারণ, উচ্চ প্রবৃদ্ধির সঙ্গে স্থবির বিনিয়োগ এবং নিম্ন রাজস্ব আয়ের মিল পাওয়া যায় না। এবার যদি এর কিছুটা সুরাহা হয়।\xa0\nসুতরাং সরকারের নজরদারির অভাব, বিসিকের অদক্ষতা, ব্যবসায়ীর কারসাজি এবং সবশেষে চামড়া রপ্তানির সিদ্ধান্তে ব্যবসায়ীদের বড় অংশের সুখ কমলেও জিডিপি তাতে অবশ্যই বাড়বে। এটাই বা কম কিসে।\nগল্প তো হলো, এবার তাহলে খানিকটা অর্থনীতি শেখা যাক।\xa0\nমোট জাতীয় উৎপাদন (জিএনপি)\nকোনো নির্দিষ্ট সময়ে, সাধারণত এক বছরে কোনো দেশের জনগণ মোট যে পরিমাণ চূড়ান্ত দ্রব্য বা সেবা উৎপাদন করে, তার অর্থমূল্যকে মোট জাতীয় উৎপাদন বলে। জাতীয় উৎপাদনের মধ্যে দেশের অভ্যন্তরে বসবাসকারী ও কর্মরত বিদেশি ব্যক্তি ও সংস্থার উৎপাদন বা আয় অন্তর্ভুক্ত হবে না। তবে বিদেশে বসবাসকারী ও কর্মরত দেশি নাগরিক, সংস্থা ও প্রতিষ্ঠানের উৎপাদন বা আয় অন্তর্ভুক্ত হবে। সুতরাং বাংলাদেশের নাগরিকেরা যে যেখানেই থাকুক, তাদের উৎপাদন বা আয় জিএনপিতে অন্তর্ভুক্ত হবে।\xa0\nমোট দেশজ উৎপাদন (জিডিপি)\xa0\nমোট দেশজ উৎপাদন হচ্ছে কোনো নির্দিষ্ট সময়ে, সাধারণত এক বছরে কোনো দেশের অভ্যন্তরে বা ভৌগোলিক সীমানার ভেতরে বসবাসকারী সব জনগণ কর্তৃক উৎপাদিত চূড়ান্ত পর্যায়ের দ্রব্যসামগ্রী ও সেবাকর্মের অর্থমূল্যের সমষ্টি। এতে উক্ত সীমানার মধ্যে বসবাসকারী দেশের সব নাগরিক ও বিদেশি ব্যক্তি, সংস্থা ও প্রতিষ্ঠানের উৎপাদিত চূড়ান্ত পর্যায়ের দ্রব্যসামগ্রী ও সেবাকর্মের মূল্য অন্তর্ভুক্ত হবে। তবে বিদেশে অবস্থানকারী ও সেখানে কর্মরত দেশের নাগরিক বা সংস্থা বা প্রতিষ্ঠানের আয় অন্তর্ভুক্ত হবে না। সুতরাং জিডিপির ক্ষেত্রে ভৌগোলিক সীমানাটাই প্রধান।\n'}, {'headline': '\nসরকারি দেবেন্দ্র কলেজে গবেষণার মাছ দিয়ে শিক্ষক পরিষদের ভোজ\n', 'article': '\nমানিকগঞ্জ সরকারি দেবেন্দ্র কলেজের প্রাণিবিদ্যা বিভাগের শিক্ষার্থীদের ব্যবহারিক ক্লাস ও গবেষণার জন্য কলেজের একটি পুকুরে মাছ চাষ করা হচ্ছে। আজ সোমবার শিক্ষক পরিষদের এক অনুষ্ঠান হওয়ার কথা রয়েছে। শিক্ষক নেতাদের এই অনুষ্ঠানে ভোজনের জন্য গতকাল রোববার রাতে সেই মাছ ধরা হয়েছে।কলেজের প্রাণিবিদ্যা বিভাগ সূত্রে জানা গেছে, কলেজের পূর্ব ও পশ্চিম পাশে বিশাল দুটি পুকুর রয়েছে। দীর্ঘদিন ধরে পুকুর দুটি ইজারা দেওয়া হতো। তবে ইজারাদার (মাছচাষি) মাছের খাবার হিসেবে পুকুরে গরু ও মুরগির বিষ্ঠা ব্যবহার করতেন। এতে দুর্গন্ধে কলেজের শিক্ষার্থীদের ক্লাস করতে অনেক সমস্যা হতো। পরে ২০১৭ সালে কলেজের পূর্ব পাশের পুকুরটিতে প্রাণিবিদ্যা বিভাগের শিক্ষার্থীদের ব্যবহারিক ক্লাসের জন্য মাছ ছাড়া হয়। স্নাতক ও স্নাতকোত্তর শিক্ষার্থীদের এই ব্যবহারিক ক্লাস হয়ে থাকে। তবে গতকাল সন্ধ্যার পর জাল দিয়ে ওই পুকুর থেকে বেশ কিছু মাছ ধরা হয়। এই মাছ কলেজের শিক্ষক পরিষদের এক অনুষ্ঠানে ভোজনের জন্য ধরা হয়।\nকলেজের শিক্ষক পরিষদ সূত্রে জানা গেছে, কয়েক মাস আগে শিক্ষক পরিষদের সরকারি দেবেন্দ্র কলেজ শাখা কমিটি গঠন করা হয়। এই উপলক্ষে আজ সোমবার কলেজের মাঠে ঈদ পুনর্মিলনী ও শিক্ষক পরিষদের সদস্য পরিচিতমূলক অনুষ্ঠানের আয়োজন করা হয়। সাত সদস্যবিশিষ্ট এই কমিটির সভাপতি (পদাধিকারবলে) হলেন কলেজের অধ্যক্ষ মো. নূরুল আমিন। এ অনুষ্ঠানে অতিথি ও আয়োজকদের ভোজনের জন্য ওই পুকুর থেকে রুই, কাতলাসহ কার্পজাতীয় মাছ ধরা হয়।\nগতকাল রাত আটটার দিকে দেখা যায়, পাঁচজন জেলে টানা জাল দিয়ে মাছ ধরছেন। পরে নাম প্রকাশে অনিচ্ছুক এক জেলে বলেন, দুই টানে (দুই দফায়) কমপক্ষে ১ মণ মাছ ধরা হয়েছে।\nমাছ ধরার বিষয়ে কলেজের প্রাণিবিদ্যা বিভাগের প্রধান ইয়াসমিন বানু বলেন, সংশ্লিষ্ট বিভাগের শিক্ষার্থী ব্যবহারিক ক্লাস ও গবেষণার জন্য ওই পুকুরে মাছ চাষ করা হয়ে থাকে। এই মাছ ধরা ও শিক্ষক পরিষদের অনুষ্ঠানে খাবারে ব্যবহারের বিষয়ে তিনি বলেন, ‘আমি একটি বিভাগের প্রধান। তবে কলেজের প্রধান প্রিন্সিপাল (অধ্যক্ষ) স্যার। এ বিষয় নিয়ে তাঁর সঙ্গে কথা বলাই ভালো।’\nকলেজের অধ্যক্ষ মো. নূরুল আমিন বলেন, ‘মাঝেমধ্যে অনুমতি নিয়ে প্রশাসনের কর্মকর্তারাও বড়শি দিয়ে এই পুকুরের মাছ শিকার করেন।  কাজেই শিক্ষক-কর্মচারীদের একটি অনুষ্ঠানে খাবারের জন্য এই মাছ ধরা অনৈতিক কেন হবে?’\n'}, {'headline': '\nজাপাকে হাতে রেখেই এগোতে চায় সরকার\n', 'article': '\nরংপুর-৩ সংসদীয় আসনের উপনির্বাচনে আওয়ামী লীগ প্রার্থী ঘোষণা করেছে। এইচ এম এরশাদের দল জাতীয় পার্টির (জাপা) প্রার্থীও ঠিক। এরই মধ্যে রংপুরে গুঞ্জন ছড়িয়ে পড়েছে যে দল দুটিতে নির্বাচনী সমঝোতা হতে যাচ্ছে। এরই অংশ হিসেবে জাপার ভাঙন থামানো হয়েছে।\nএদিকে শনিবার মধ্যরাত পর্যন্ত বৈঠক করে জাপার দুই পক্ষ সমঝোতায় পৌঁছেছে যে জি এম কাদের দলের চেয়ারম্যান থাকবেন আর রওশন এরশাদ সংসদে বিরোধীদলীয় নেতা হবেন। রংপুরের উপনির্বাচনে দলের প্রার্থী করা হবে রওশনপুত্র সাদ এরশাদকে। এই সমঝোতার পেছনে সরকারের উচ্চ মহলের ভূমিকা ছিল বলে মনে করছেন জাপার অধিকাংশ নেতা-কর্মী।\nদলটির দায়িত্বশীল নেতারা বলছেন, এই সমঝোতায় নানা রাজনৈতিক ইঙ্গিত আছে। প্রথমত, সরকার চাইছে না এখনই জাপা বিভক্ত হোক। কারণ, এখন পর্যন্ত দলটি আওয়ামী লীগের একমাত্র কার্যকর মিত্রশক্তি। তাই দলটিকে হাতে রেখেই সামনে এগোতে চায় সরকার। দ্বিতীয়ত, দলের পূর্ণ নিয়ন্ত্রণ ও কর্তৃত্ব জি এম কাদের বা রওশন এরশাদ কারও হাতে এককভাবে যাক, তা সরকারের উচ্চ মহল চায় না। তাই দলটির অভ্যন্তরীণ বিরোধ তুঙ্গে ওঠায় শেষ মুহূর্তে সমঝোতায় সরকারি মহল ভূমিকা রাখে। জাপার নেতাদের অনেকে মনে করছেন, এবারের সমঝোতায় আবারও প্রমাণিত হয়েছে যে সরকারের উচ্চ মহল রওশনের ওপর আস্থাশীল, যার কারণে যে সাদ এরশাদকে প্রার্থী করা নিয়ে রওশনের সঙ্গে জি এম কাদেরের মধ্যে দ্বন্দ্বের সূত্রপাত; এখন তাঁকেই প্রার্থী করার সিদ্ধান্ত নিতে হয়েছে।\nজাপার সভাপতিমণ্ডলীর একজন গুরুত্বপূর্ণ সদস্য নাম প্রকাশ না করার শর্তে প্রথম আলোকে বলেন, ‘আমাদের হাত–পা বাঁধা। এর বিকল্প কিছু করার উপায় নেই।’ তাঁর মতে, অমত থাকা সত্ত্বেও ছাড় দিয়ে দলের ভাঙন রোধ ও চেয়ারম্যানের পদ রক্ষা করতে হয়েছে জি এম কাদেরকে।\nএরই মধ্যে গতকাল রওশনকে সংসদে বিরোধীদলীয় নেতা করার জন্য স্পিকারকে চিঠি দিয়েছেন জি এম কাদের।\nসমঝোতার নেপথ্যেজাপার শীর্ষ নেতৃত্বের এই আপসরফাকে দলের ভেতরে-বাইরের অনেকে রংপুর উপনির্বাচনে জাপার সঙ্গে আওয়ামী লীগের সমঝোতার ইঙ্গিত দেখছেন। সংশ্লিষ্ট সূত্রগুলো জানায়, শনিবার রাতে সমঝোতা বৈঠকে রওশন ও জি এম কাদের দুই পক্ষের চারজন করে আটজন নেতা উপস্থিত ছিলেন। সেখানে নবম ব্যক্তি হিসেবে ছিলেন দলের মহাসচিব মসিউর রহমান। ওই বৈঠক শুরুর কয়েক ঘণ্টা আগে মসিউর গণভবনে যান।\nসমঝোতা বৈঠকে থাকা একাধিক নেতা জানান, বৈঠকে মসিউর রহমান বলেছেন, রওশন এরশাদকে বিরোধীদলীয় নেতা ও সাদকে প্রার্থী করতে সরকারের উচ্চপর্যায় থেকে নির্দেশনা আছে। ম\u200bসিউর রহমান গতকাল রোববার সকালে বনানীর কার্যালয়ে সংবাদ সম্মেলনে বলেন, ‘পরিবারের পিতা-মাতা যখন বিবাদে জড়ান, তখন সন্তানেরা বিপদে পড়েন। গত তিন দিনে আমি সর্বাত্মকœচেষ্টা করে সমঝোতায় আনতে সক্ষম হয়েছিল। বড় ধরনের ভাঙন থেকে জাপা রক্ষা পেয়েছে।’\nজাতীয় পার্টির নেতাদের বড় একটি অংশ মনে করে, মসিউর রহমানের এই ভূমিকার পেছনে তাঁর স্বার্থ হাসিলের উদ্দেশ্য আছে। তা হচ্ছে, রাজনীতির পথঘাট অচেনা সাদ এরশাদ জয়ী হলে তাঁকে যতটা নিয়ন্ত্রণ করা যাবে, অন্যদের বেলায় তা সম্ভব হবে না। তাছাড়া জাপার স্থানীয় প্রভাবশালী নেতাদের অনেকের সঙ্গে তাঁর বিরোধ আছে। দলীয় মনোনয়ন বাছাইয়ে যিনি এগিয়ে ছিলেন, সেই এস এম ইয়াসিরের সঙ্গে মসিউরের সম্পর্ক ভালো নয়। ইয়াসিরকে ঠেকাতে সাদের মনোনয়ন নিশ্চিত করতে মসিউর সরকারি মহলে যোগাযোগ করেন বলে জাপায় আলোচনা আছে।\nজাপার রংপুর মহানগরের সাধারণ সম্পাদক এস এম ইয়াসির প্রথম আলোকে বলেন, ‘সাক্ষাৎকার দেওয়ার পর তারা আমাকে রংপুরে পাঠাল, বলল যাও তুমি কাজ শুরু করো। এখন শুনছি প্রার্থী ঘোষণা স্থগিত। তারা তো আমাকে বিপদে ফেলেছে।’ তিনি বলেন, ‘রাঙা ভাই (মসিউর রহমান) আমাকে সমর্থন দেবেন না, সাদকে দেবেন। ওনাদের ধারণা, ইভিএমে ভোটে সাদকে জিতিয়ে দেবেন সরকার।’ সাদ এরশাদ প্রথম আলোকে বলেন, ‘মনোনয়ন পেয়ে আমি খুশি। নির্বাচনে জয়ী হলে আরও খুশি হব।’\nকোচ যতক্ষণ খেলাবেন, ততক্ষণ খেলবরংপুর উপনির্বাচিনে আওয়ামী লীগ থেকে রেজাউল করিম ও বিএনপি থেকে রিটা রহমানকে প্রার্থী ঘোষণা করা হয়। কিন্তু গতকাল রংপুর শহরে প্রার্থী নিয়ে আলোচনা যতটা না ছিল, তার বেশি ছিল জাপা ও আওয়ামী লীগের নির্বাচনী সমঝোতার গুঞ্জন। অবশ্য এ গুঞ্জনকে অপপ্রচার বলে মন্তব্য করেন আওয়ামী লীগ মনোনীত প্রার্থী রেজাউল করিম। তিনি প্রথম আলোকে বলেন, ‘এটা তো রাজনীতি। আমরা রাজনীতির খেলোয়াড়। আমাকে দিয়ে আমার কোচ যেখানে খেলাবেন এবং যতক্ষণ খেলাবেন, আমি ততক্ষণ খেলব। এই মুহূর্তে নির্দেশ হলো নৌকার বিজয় ছিনিয়ে আনা। এর জন্য যত পরিকল্পনা, পদ্ধতি, কর্মসূচি নেওয়া দরকার সবটাই করব।’\n'}, {'headline': '\nব্যয়বহুল বিয়ে মানেই টেকসই নয়\n', 'article': '\n‘নীড় ছোট ক্ষতি নেই/ আকাশ তো বড়’—১৯৫৮ সালে মুক্তিপ্রাপ্ত টালিউডের ছবি ইন্দ্রাণীর এই গানে লিপসিং করেছেন (ঠোঁট মিলিয়েছেন) মহানায়ক উত্তম কুমার ও মহানায়িকা সুচিত্রা সেন। গেয়েছিলেন হেমন্ত মুখোপাধ্যায় ও গীতা দত্ত। সেই থেকে আজ পর্যন্ত গানটি বাঙালি নর-নারীর রোমান্টিক সম্পর্কের স্মারক হয়ে আছে। ছবিতে দেখা যায়, বিয়ের পর উত্তম কুমার ও সুচিত্রা সেন ছোট একটি বাড়িতে উঠেছেন। জানালা গলে চাঁদের আলো পড়েছে ঘরে, ঠিক এমন মুহূর্তে এ গানটি গাইছেন তাঁরা। মর্মার্থ হলো, ভালোবাসা থাকলে ঘর ছোট হলেও ক্ষতি নেই, কারণ আকাশ তো অনেক বড়, অর্থাৎ টাকাপয়সা বড় ব্যাপার নয়।\xa0\nভালোবাসার এই চিরন্তন আবেদনের ব্যাপারটি আবারও প্রমাণিত হলো যুক্তরাষ্ট্রের ইকোনমিক এনকোয়ারি নামের এক সাময়িকীর সমীক্ষায়। ওই সমীক্ষায় বলা হয়েছে, ব্যয়বহুল বিয়ের অনুষ্ঠান আয়োজন বা বাগদানে দামি আংটি দিলেই যে সেই বিয়ে সুখের হয় বা তার স্থায়িত্ব বেশি হয়, তা নয়। আবার ব্যাপারটা এমনও নয় যে খরচ কম করলেই বিয়ের স্থায়িত্ব বাড়ে বা দাম্পত্য জীবন সুখের হয়। যুক্তরাষ্ট্রের ৩ হাজার দম্পতির ওপর সমীক্ষা চালিয়ে সাময়িকীটি এমন সিদ্ধান্তে এসেছে।\xa0\nসমীক্ষায় আরও দেখা গেছে, বাগদানে যাঁরা বেশি দামি আংটি দিয়েছেন, তাঁদের অনেকে পরবর্তী জীবনে ঋণের জাঁতাকলে পড়েছেন। বাগদানের আংটিতে যাঁরা ১ হাজার ডলারের কম খরচ করেছেন, তাঁদের বিবাহজনিত ঋণের চাপে পিষ্ট হওয়ার আশঙ্কা ৫ থেকে ১০ হাজার ডলারের আংটি কেনা লোকদের চেয়ে ৮২ থেকে ৯৩ শতাংশ কম। সে জন্য প্রতিবেদনে মন্তব্য করা হয়েছে, যেহেতু অর্থনৈতিক চাপের সঙ্গে বিয়ে ভেঙে যাওয়ার সম্পর্ক আছে, সেহেতু যাঁরা ধারকর্জ করে বিয়েতে বেশি ব্যয় করেন, তাঁদের বরং বিয়ে ভেঙে যাওয়ার আশঙ্কা বেশি, যাঁরা বিয়েতে কম খরচ করেন তাঁদের তুলনায়।\xa0\nআবার খরচ কম করলেই যে বিয়ে সুখের বা দীর্ঘস্থায়ী হয়, তা–ও নয়। সমীক্ষায় দেখা গেছে, বাগদানের আংটির দাম ৫০০ ডলারের কম হলে নারীদের বেলায় বিচ্ছেদের ঝুঁকি অনেকটা বেড়ে যায়। অন্যদিকে ২ থেকে ৪ হাজার ডলারের আংটি কেনা হলে নারী-পুরুষ সবার বেলাতেই বিচ্ছেদের ঝুঁকি বেড়ে যায়। আবার বিয়েতে ২০ হাজার ডলার বা তার চেয়ে বেশি খরচ করা হলে নারীদের বেলায় বিচ্ছেদের ঝুঁকি আশঙ্কাজনকভাবে বেড়ে যায়। নারীদের ক্ষেত্রে বিয়েতে ২০ হাজার ডলার বা তার চেয়ে বেশি খরচ হলে বিচ্ছেদের আশঙ্কা ৫ থেকে ১০ হাজার ডলারের বিয়ের চেয়ে সাড়ে তিন গুণ বেশি থাকে।\nযুগে যুগে এটি প্রমাণিত হয়েছে যে দাম্পত্য বা যেকোনো সম্পর্কের ক্ষেত্রে ভালোবাসা বা সদিচ্ছাই সবচেয়ে বড় ভূমিকা পালন করে আসছে। অথচ মার্কিন যুক্তরাষ্ট্রসহ বিশ্বের প্রায় সব জায়গাতেই এখন বিয়ের অনুষ্ঠান আয়োজন নিয়ে পৃথক শিল্পই গড়ে উঠেছে। এরা মানুষকে বিলাসবহুল বিয়ের অনুষ্ঠান আয়োজনে উৎসাহিত করে। এ লক্ষ্যে অনেক জায়গাতেই বিয়েসংক্রান্ত সাময়িকী বের হয়। ভালোবাসাকে এভাবে একরকম পণ্যে পরিণত করা হয়েছে। এমনকি বিয়েতে হীরার আংটি দেওয়ার চল শুরু করতে যুক্তরাষ্ট্রে ‘ডায়মন্ড ইজ ফরএভার’ বা ‘হীরা চিরকালের’ স্লোগান চালু করে ডি বিয়ার্স নামে একটি হীরা কোম্পানি।\xa0\nমোদ্দাকথা হলো, ভালোবাসা ছাড়া সবকিছুই বৃথা। তবে কারও সামর্থ্য থাকলে বিয়েতে অনেক ধুমধাম করতেই পারেন, কিন্তু সেটা সুখের নিশ্চয়তা দেয় না।\xa0\n'}, {'headline': '\n‘স্বামীর জন্য শোক করব, নাকি ছেলেকে বাঁচাব’\n', 'article': '\nমাত্র তিন দিন আগে নির্মম সড়ক দুর্ঘটনা তাঁর স্বামীকে কেড়ে নিয়েছে। স্বামীর মৃত্যুশোক সামলানোর অবকাশ পেতে না পেতেই ছেলে হয়েছেন আরেক সড়ক দুর্ঘটনার শিকার। ছেলে অনিশ্চিত সময় কাটাচ্ছে হাসপাতালের বিছানায়। স্বামীর শোক পেছনে ফেলে রুমানা সুলতানা এখন সন্তানের ভবিষ্যৎ নিয়ে কাতর। একই পরিবহনের বেপরোয়া বাস তাঁর স্বামী–সন্তানকে পিষ্ট করে তছনছ করে দিয়েছে তাঁর স্বাভাবিক জীবন।\n‘ভিক্টর ক্ল্যাসিক’ পরিবহনের বাসের ধাক্কায় গত বৃহস্পতিবার প্রাণ হারিয়েছেন রুমানার স্বামী কণ্ঠশিল্পী ও সংগীত পরিচালক পারভেজ রব। এক ছাত্রীকে গান শেখাতে সদরঘাটে যাওয়ার সময় উত্তরার ইস্টওয়েস্ট মেডিকেল কলেজের সামনে তিনি দুর্ঘটনার পড়েন। এর তিন দিনের মাথায় শনিবার রাতে উত্তরার কামারপাড়া এলাকায় একই পরিবহনের আরেকটি বাস চাপা দেয় তাঁর ছোট ছেলে ইয়াসির আলভী ও তাঁর বন্ধু মেহেদী হাসানকে। আলভি গুরুতর আহত হয়েছেন। কিন্তু চিরতরে হারিয়েছেন প্রাণের বন্ধু মেহেদীকে।\nবাবা আর বন্ধুকে হারিয়ে শরীরের যন্ত্রণা ছাপিয়ে গেছে আলভীর মনের শোক। গতকাল আলভীর চিকিৎসা চলছিল রাজধানীর শ্যামলীর ট্রমা সেন্টারে।\nট্রমা সেন্টারের ষষ্ঠ তলায় পুরুষ ওয়ার্ডের সামনে রুমানা সুলতানাকে দেখাচ্ছিল ভাবলেশহীন। কান্নার অনুভূতি তাঁর চলে গেছে। দুই চোখ নিস্প্রভ। অবসন্ন কণ্ঠে শুধু বললেন, ‘আমি স্বামীর জন্য শোক করব, নাকি ছেলেকে বাঁচাব, কিছুই ভাবতে পারছি না।’\nগতকাল ছিল স্বামী পারভেজ রবের কুলখানি হওয়ার কথা। কিন্তু স্বামী হারানোর শোক পেছনে ফেলে তিনি এখন ব্যাকুল হয়ে আছেন সন্তানকে স্বাভাবিক জীবনে ফিরিয়ে আনার তাড়নায়। রুমানা বললেন, ‘ছেলের যে অবস্থা দেখছি, তাতে ও বেঁচে থাকলেও আর কখনো নিজের পায়ে উঠে দাঁড়াতে পারবে কি না সন্দেহ।’\nস্বামী ও সন্তানকে চাপা দেওয়া বাসচালক ও ভিক্টর ক্ল্যাসিক পরিবহন কর্তৃপক্ষের কঠোর বিচার দাবি করলেন রুমানা। বললেন, ‘আমি যা হারিয়েছি,তা তো কোটি টাকা দিলেও ফিরে আসবে না। তাই আমি কোনো ক্ষতিপূরণ চাই না। কারণ, এটা কোনো দুর্ঘটনা নয়। এইটা মার্ডার (হত্যাকাণ্ড)। আমি শুধু এর বিচার চাই।’\nইয়াসির আলভি উত্তরা টাউন কলেজের ইংরেজি প্রথম বর্ষের শিক্ষার্থী। গতকাল তাঁকে দেখা গেল হাসপাতালের বিছানায় অসহায় ভঙ্গিতে শুয়ে থাকতে। ডান হাতের উন্মুক্ত অংশে সড়কের পিচে ছেঁচড়ে যাওয়ার দাগ। বাঁ হাতে চলছে স্যালাইন। পেটের নিচ থেকে পা পর্যন্ত সাদা কাপড়ে ঢাকা। পাশে প্লাস্টিকের চেয়ারে বসে ছিল ছোট বোন রামিসা ইবনাথ।\nহাসপাতালের অর্থোপেডিক সার্জন কামরুজ্জামান বলেন, ‘আলভীর কোমরের নিচের পেলভিস বোন ভেঙে গেছে। আরও নিশ্চিত হয়ে অস্ত্রোপচারের সিদ্ধান্ত নেওয়া হবে। এর বেশি কিছু এখন বলা সম্ভব হচ্ছে না।’\nআলভির যখন চিকিৎসা চলছে, তখন উত্তরার তুরাগের ঈদগাহ মাঠে চলছিল মেহেদী হাসানের জানাজা। স্থানীয় এক কবরস্থানে দাফন করা হয়। মেহেদীর বাসা তুরাগের ধউর এলাকায়। বাবা ইউসুফ আলী তুরাগে মোটরগাড়ির যন্ত্রপাতির ব্যবসা করেন। দুই ভাই এক বোনের মধ্যে মেহেদি দ্বিতীয়। উত্তরা ১০ নম্বর সেক্টরের কামারপাড়া কলেজ থেকে গত বছর এইচএসসি পাশ করে ভর্তি হয়েছিলেন উত্তরা কমার্স কলেজে।মুঠোফোনে কথা হলে মেহেদীর বাবা ইউসুফ আলী বলেন, ‘আমার সামান্য যন্ত্রপাতির ব্যবসা। দুই ছেলে ঘিরেই আমার যত আশাভরসা। মেহেদী চাইত পড়াশোনা শেষ করে ব্যাংকার হতে। সেই ছেলেকে বাসটি ইচ্ছাকৃতভাবে চাপা দিয়ে মারল।’বাসচাপায় মৃত্যুর ঘটনায় গতকাল রোববার উত্তরা পশ্চিম থানায় মামলা করেছেন মেহেদীর মামাতো ভাই মো. ফিরোজ। এজাহারের বর্ণনা বলছে, রাত নয়টা ৫০ মিনিটে উত্তরার স্লুইসগেট বাসস্ট্যান্ড এলাকা ও আবদুল্লাহপুরের মাঝামাঝি মেহেদী হাসান ও ইয়াসির আলভি সড়ক পার হওয়ার সময় ভিক্টর ক্ল্যাসিক পরিবহনের একটি বেপরোয়া গতির বাস (ঢাকা মেট্রো-ব, ১১-৮৬৭০) পেছন থেকে তাঁদের ধাক্কা দেয়। এতে তারা গুরুতর আহত হন। তাঁদের উত্তরার ক্রিসেন্ট হাসপাতালে নেওয়া হয়। রাত ১১টার দিকে চিকিৎসকেরা মেহেদীকে মৃত ঘোষণা করেন। বাসচাপার ঘটনার পরপরই ঘটনাস্থলে উপস্থিত হয়েছিলেন তাদের বন্ধু রাসেল আহমেদ। তিনি বলেন, আলভির বাবার মৃত্যুর ঘটনায় বাস মালিকের পক্ষ থেকে ক্ষতিপূরণ দেওয়ার কথা ছিল। সে টাকা নিতেই আলভি ও মেহেদী পাঁচ-ছয়জনকে সঙ্গে নিয়ে ৯ নম্বর সেক্টরের হোয়াইট প্যালেস হোটেলের সামনে ভিক্টর পরিবহনের স্ট্যান্ডে যান। সেখানে বাস দেখাশোনার দায়িত্বে থাকা দুজনের সঙ্গে তাঁদের কথা-কাটাকাটি হয়। সে সময়েই ভিক্টর পরিবহনের একটি বাস মেহেদী ও আলভিকে পাশে থাকা আরেক বাসের সঙ্গে চাপা দেয়। পরে পুলিশ এসে ঘটনাস্থল থেকে চালক রফিকুল ইসলামকে আটক করে। তবে তার আগেই চালকের সহকারী পালিয়ে যান।\nগতকাল রোববার দুপুরে সাত দিনের রিমান্ড আবেদন করে চালক রফিকুল ইসলামকে আদালতে হাজির করে উত্তরা পশ্চিম থানা-পুলিশ। আদালত দুই দিনের রিমান্ড মঞ্জুর করেন। উত্তরা পশ্চিম থানার উপপরিদর্শক মো. সাদেক বলেন, রিমান্ড শেষে ঘটনার মূল কারণ জানা যাবে।\nমো. সাদেক বলেন, গ্রেপ্তারের সময় রফিকুলের কাছে থেকে লাইসেন্স ও গাড়ির কাগজ পাওয়া গেছে। তার বিরুদ্ধে আগেও ট্রাফিক আইন ভঙ্গের মামলা আছে। জব্দকৃত কাগজ বৈধ কি না, তা বাংলাদেশ সড়ক পরিবহন কর্তৃপক্ষের (বিআরটিএ) সহায়তায় খতিয়ে দেখা হবে।\nপারভেজের সড়ক দুর্ঘটনার ঘটনায় গতকাল পর্যন্ত কাউকে গ্রেপ্তার করতে পারেনি তুরাগ থানা-পুলিশ। উপপরিদর্শক নির্মল চন্দ্র দেব বললেন, অপরাধীদের ধরার জন্য চেষ্টা চলছে।\n'}, {'headline': '\nভারতীয় রুপির মান কমার লাভ-ক্ষতি\n', 'article': '\nঅর্থনৈতিক অবস্থা ভালো রয়েছে বরাবরই এমনটা দাবি করে আসছে ভারতের নরেন্দ্র মোদি সরকার। তবে পরিসংখ্যান খুব একটা আশার কথা শোনাচ্ছে না। এপ্রিল থেকে জুন—এই তিন মাসে দেশটির মোট দেশজ উৎপাদনে (জিডিপি) প্রবৃদ্ধি কমেছে, শেয়ারবাজারেও চলছে দরপতনের খেলা, আগস্টে কমেছে সেবা খাতের প্রবৃদ্ধি। দফায় দফায় গাড়ি, ব্যাংকসহ বিভিন্ন শিল্পকে চাঙার পদক্ষেপ নিয়ে অর্থমন্ত্রী বুঝিয়ে দিচ্ছেন অবস্থা বেগতিক। এর মধ্যেই যুক্ত হয়েছে মুদ্রাবাজারের অস্থিরতা।\nভারতীয় রুপির দরপতন হচ্ছে। গত ৩ আগস্ট এক মার্কিন ডলারের (ইউএসডি) বিপরীতে ভারতীয় রুপির দর নিচে নেমে সবচেয়ে বেশি, ৭২ দশমিক ৪১ রুপিতে গিয়ে ঠেকে। এর আগে গত বছরের অক্টোবরে সর্বোচ্চ দরপতন ঘটলে ১ ডলার সমান ৭৪ দশমিক ৪৮ রুপি হয়েছিল। অবশ্য পরে ৪ সেপ্টেম্বর ডলারের বিপরীতে রুপির দর ২৭ পয়সা বাড়লেও আবারও কমার আশঙ্কা রয়েই গেছে।\nরুপির মান কমে যাওয়ার স্পষ্টতই নেতিবাচক প্রভাব ফেলছে ভারতীয় অর্থনীতিতে। রুপির দুর্বলতার কারণে ভারতের বাজারে স্বর্ণ ও রুপার দামও বাড়ছে। আমদানি বাণিজ্যেও বিরাট ধাক্কা খাচ্ছেন ভারতীয় ব্যবসায়ীরা। তবে স্থানীয় রপ্তানিকারকেরা লাভবান হচ্ছেন। আসলে চলতি বছরের আগস্ট থেকেই ভারতীয় মুদ্রার অবমূল্যায়ন শুরু হয়। গত দুই মাসে রুপির মান কমেছে প্রায় ১৫ শতাংশ।\nভারতীয় মুদ্রার দরপতনের প্রভাব আছে বিশ্ব অর্থনীতিতেও। এমনকি বাংলাদেশেও। কেননা টাকার বিপরীতে রুপির দরও কমে গেছে। বাংলাদেশ ব্যাংকের তথ্য অনুযায়ী, এখন বাংলাদেশের এক টাকা ১৭ পয়সায় পাওয়া যায় ভারতের এক রুপি। আর গত বৃহস্পতিবার তা ছিল ১ দশমিক ২৫ টাকা। টাকার বিপরীতে রুপির মান কমে যাওয়ায় বাংলাদেশ থেকে যাঁরা বেড়াতে বা চিকিৎসার জন্য ভারতে যাচ্ছেন, তাঁরা কিছু সুবিধা পাচ্ছেন।\xa0\nতবে এ ধরনের সুবিধা পেলেও বৈদেশিক বাণিজ্যে ভারতের চেয়ে বেশি ক্ষতি হচ্ছে বাংলাদেশেরই। অর্থনীতিবিদেরা বলছেন, ভারতীয় রুপির বিপরীতে বাংলাদেশের টাকা শক্তিশালী হওয়ায় রপ্তানি বাণিজ্যে দেশটির সঙ্গে প্রতিযোগিতা সক্ষমতায় পিছিয়ে পড়ছে বাংলাদেশ। যদিও ভারত থেকে পণ্য আমদানির ক্ষেত্রে মিলছে বাড়তি সুবিধা। তবে এই সুযোগ কাজে লাগিয়ে ভারতীয় পণ্যের আমদানি বাড়লে দেশটির সঙ্গে বাণিজ্য ঘাটতি আরও বাড়বে। এমনিতেই ভারতে বাংলাদেশি পণ্য রপ্তানির তুলনায় সেখান থেকে আমদানির পরিমাণ অনেক বেশি। ২০১৮-১৯ অর্থবছরে ভারতে রপ্তানি হয় ১২৪ কোটি ৮০ লাখ ৫০ হাজার ডলার। ২০১৮-১৯ অর্থবছরের আমদানি ব্যয়ের চূড়ান্ত তথ্য এখনো তৈরি হয়নি। তবে ২০১৭-১৮ অর্থবছরে ভারত থেকে বাংলাদেশ ৬১৪ কোটি ৬২ লাখ ডলারের পণ্য আমদানি করেছে।\xa0\nবেসরকারি গবেষণা প্রতিষ্ঠান পলিসি রিসার্চ ইনস্টিটিউটের নির্বাহী পরিচালক আহসান এইচ মনসুর বলেন, বাংলাদেশ এখন দুই দিক থেকেই চাপে আছে। এক চীনের মুদ্রা ইউয়ানের দর কমছে, অন্যদিকে ভারতীয় মুদ্রা রুপির। আসলে দক্ষিণ এশিয়ার বেশির ভাগ দেশের মুদ্রার অবমূল্যায়ন হচ্ছে। কারণ, সবাই ইউয়ানকে লক্ষ করছে। সবাই একটি আপেক্ষিক অবস্থান ধরে রাখতে চাইছে। এমন অবস্থায় ভারত ও চীন থেকে আমাদের আমদানি বাড়বে। এমনিতেই আমাদের সিংহভাগ আমদানি হয় এই দুই দেশ থেকে। ফলে বাণিজ্যে ভারসাম্যহীনতা বাড়বে। এ ছাড়া ইউরোপ ও অন্যান্য জায়গাতেও আমাদের রপ্তানির অবস্থান খারাপ হবে। কারণ, ওদের মুদ্রারও অবমূল্যায়ন হচ্ছে। ফলে আমাদের পণ্যের দাম বেড়ে যাবে। অথচ ওদের পণ্যের দাম বাড়ছে না।\xa0\nএ অবস্থায় বাংলাদেশের অর্থনীতির জন্য মুদ্রার অবমূল্যায়ন করাই সংগত বলে মনে করেন আহসান এইচ মনসুর। তিনি বলেন, ‘যুক্তি দেখানো হয় মুদ্রার অবমূল্যায়ন মানে টাকার দাম কমলে জিনিসপত্রের দাম বাড়বে। তবে বর্তমান প্রেক্ষাপটে তা হওয়ার সম্ভাবনা কম। কারণ, বেশির ভাগ পণ্যের দামই বিশ্ববাজারে নিম্নমুখী। ফলে আমাদের ওপর দামের প্রভাব পড়বে না। তবে আমাদের দেশে পণ্যের দাম কী হচ্ছে, সেটার ওপর নজরদারি করতে হবে। আরেকটি বিষয় হলো যেহেতু আমাদের আমদানি সবচেয়ে বেশি হয় ভারত ও চীন থেকে—দুই জায়গাতেই মুদ্রার অবমূল্যায়ন হচ্ছে। আমরা এখন কমিয়ে দিলে আগের দামটাই পাব। তাই মূল্যস্ফীতি হওয়ার আশঙ্কা থাকবে না। আসলে অন্যান্য দেশে রপ্তানি বৃদ্ধির জন্য মুদ্রাকে সক্রিয়ভাবে ব্যবহার করা হয়। আমাদেরও সেদিকে নজর দেওয়া উচিত।’\nতবে বেসরকারি গবেষণা প্রতিষ্ঠান সেন্টার ফর পলিসি ডায়ালগের (সিপিডি) গবেষক খোন্দকার গোলাম মোয়াজ্জেম মনে করেন, ভারতীয় মুদ্রার অবমূল্যায়ন বাংলাদেশের ওপর কী ধরনের প্রভাব ফেলবে, তা কয়েকটি বিষয়ের ওপর নির্ভর করে। তিনি বলেন, ‘এটা ঠিক, মুদ্রার অবমূল্যায়নের কারণে ভারতের রপ্তানিকারকেরা সুবিধা পাবেন। এ ক্ষেত্রে বাংলাদেশের আমদানিকারকেরা আলোচনা বা নেগোসিয়েশন করতে পারেন। প্রতিযোগিতা বাড়াতে পারেন। ভারত থেকে আমদানি করা পণ্যের সঙ্গে বাংলাদেশের আমদানি পণ্যের মিল রয়েছে। তাই আমদানি বেশি হলে অভ্যন্তরীণ অর্থনীতিতে নেতিবাচক প্রভাব পড়তে পারে। তবে ভারত থেকে আমরা মিডিয়াম পণ্য হিসেবে শিল্পের কাঁচামাল, ইলেকট্রনিকস পণ্য, তুলা—এসব আমদানি করি। এগুলো কিছুটা কম দামে আসার সুযোগ হবে। অর্থাৎ, শিল্প খাতের কাঁচামাল আমদানির ক্ষেত্রে কিছুটা সুবিধা হবে। তবে কৃষিপণ্য, যেমন: চাল, আদা, ডাল, পেঁয়াজ আমদানি বেশি হলে সরবরাহ বেড়ে যাবে। দেশীয় পণ্য ক্ষতিগ্রস্ত হবে। এ ক্ষেত্রে একটা বিষয় বলা যায়, বন্যার কারণে এবার আমাদের এসব পণ্যের সরবরাহ কিছুটা কম রয়েছে। তেমনি ভারতেও বন্যার কারণে এসব পণ্যের সরবরাহ কিছুটা কম রয়েছে। তাই যতটা বেশি আমদানি বাড়বে বলে ধারণা করা হচ্ছে, ততটা নাও হতে পারে।’\nগোলাম মোয়াজ্জেম বলেন, ‘ভারতের এই মুদ্রার অবমূল্যায়ন দীর্ঘকাল স্থায়ী নাও হতে পারে। ওদের দেশে ইতিমধ্যেই এ বিষয়ে নানা পদক্ষেপ নেওয়া হয়েছে। কয়েকটি ক্ষেত্রে বিদেশি বিনিয়োগ উন্মুক্ত করা হয়েছে, যাতে বৈদেশিক মুদ্রা বেশি আসে। অভ্যন্তরীণ কার্যক্রম পরিচালনার জন্য ভারত সরকার কেন্দ্রীয় ব্যাংক থেকে ঋণ নিচ্ছে। এর প্রভাব বিনিময় হারের ওপরও পড়বে।’\n'}, {'headline': '\nনিরাপদ বিনিয়োগে পরিবার সঞ্চয়পত্র\n', 'article': '\nমধ্যবিত্ত মানুষের কাছে নিরাপদ এক বিনিয়োগ বিকল্পের নাম ‘পরিবার সঞ্চয়পত্র’। পাঁচ বছর মেয়াদি এ সঞ্চয়পত্রে বর্তমানে ৫০ লাখ টাকা পর্যন্ত বিনিয়োগ করা যায়। ব্যাংক খাতে সুদের হার ৯ ও ৬ শতাংশ নিয়ে বহুল আলোচনার এ যুগে পরিবার সঞ্চয়পত্রের মুনাফার (সুদ) হারও কম নয়। মেয়াদ শেষে ১১ দশমিক ৫২ শতাংশ। তবে কম মেয়াদেও এ সঞ্চয়পত্র ভাঙানো যায়। সে ক্ষেত্রে মুনাফা একটু কম। অর্থাৎ টাকা যত কম দিন খাটবে, মুনাফাও পাওয়া যাবে তত কম।\xa0\nপরিবার সঞ্চয়পত্রের প্রধান বৈশিষ্ট্য হচ্ছে, এর মুনাফা মাসিক ভিত্তিতে দেওয়া হয়। হারিয়ে গেলে, পুড়ে গেলে বা নষ্ট হলে গ্রাহকের নামে বিকল্প (ডুপ্লিকেট) সঞ্চয়পত্রও ইস্যু করা হয়। তবে এ সঞ্চয়পত্র ব্যাংকঋণের জন্য জামানত বা আমানত হিসেবে ব্যবহার করা যায় না। জাতীয় সঞ্চয় অধিদপ্তরের বার্ষিক প্রতিবেদন ২০১৯ অনুযায়ী, গত বছর দেশে যত সঞ্চয়পত্র বিক্রি হয়েছে, তার ৩৮ শতাংশই পরিবার সঞ্চয়পত্র।\xa0\nসঞ্চয় অধিদপ্তরের পরিচালক আবু তালেব প্রথম আলোকে বলেন, গত ১ জুলাই থেকে অনলাইনে বিক্রি হচ্ছে। যেসব জায়গায় অনলাইন চালু হয়নি, তারা সঞ্চয়পত্র বিক্রিই করতে পারবে না।\nকারা কিনতে পারবেনসবাই পরিবার সঞ্চয়পত্র কিনতে পারেন না। এ ব্যাপারে সরকার কিছু শর্ত ঠিক করে দিয়েছে। যেমন ১৮ বছর ও তার চেয়ে বেশি বয়সের যেকোনো বাংলাদেশি নারী, যেকোনো বাংলাদেশি শারীরিক প্রতিবন্ধী নারী ও পুরুষ এবং ৬৫ বছর ও তার চেয়ে বেশি বয়সী বাংলাদেশি নারী ও পুরুষেরা পরিবার সঞ্চয়পত্র কিনতে পারবেন। এ সঞ্চয়পত্র কেনার সময় দুই কপি ছবি, জাতীয় পরিচয়পত্র বা জন্মনিবন্ধন সনদ অথবা পাসপোর্টের ফটোকপি থাকতে হয়। দুই কপি করে পাসপোর্ট আকারের ছবি দিতে হয় নমিনি বা নমিনিদের।\xa0\nকোথা থেকে কেনা যাবে১০ হাজার, ২০ হাজার, ৫০ হাজার, ১ লাখ, ২ লাখ, ৫ লাখ এবং ১০ লাখ টাকা মূল্যমানের পরিবার সঞ্চয়পত্র রয়েছে। এগুলো কেনা যাবে জাতীয় সঞ্চয় ব্যুরো, বাংলাদেশ ব্যাংকসহ সব তফসিলি ব্যাংক এবং ডাকঘর থেকে। একই জায়গা থেকে ভাঙানোও যাবে এগুলো। যেসব জায়গায় পুরোপুরি অনলাইন পদ্ধতি চালু হয়নি, সেসব জায়গা থেকে সঞ্চয়পত্র আর কেনা যাচ্ছে না।\nমুনাফার হারমেয়াদ শেষে মুনাফার হার ১১ দশমিক ৫২ শতাংশ হলেও পরিবার সঞ্চয়পত্রের বছরভিত্তিক মুনাফার হার কম। যেমন প্রথম বছর শেষে মুনাফার হার ৯ দশমিক ৫০ শতাংশ, দ্বিতীয় বছর শেষে ১০ শতাংশ, তৃতীয় বছর শেষে ১০ দশমিক ৫০ শতাংশ এবং চতুর্থ বছর শেষে ১১ শতাংশ।\xa0\nপূর্ণ মেয়াদের জন্য ১১ দশমিক ৫২ শতাংশ হারে ১ লাখ টাকায় প্রতি মাসে মুনাফা ৯৬০ টাকা। কিন্তু কেউ যদি আগেই ভেঙে ফেলতে চান, সে ক্ষেত্রে যত বছরের মাথায় তা ভাঙাবেন, সে অনুযায়ী মুনাফা পাবেন তিনি।\xa0\nমাসিক ভিত্তিতে মুনাফাপরিবার সঞ্চয়পত্রে মুনাফা নিতে হয় মাসিক ভিত্তিতে। মূল্যমান অনুযায়ী মুনাফার পরিমাণও নির্ধারণ করা আছে। যেমন ১০ হাজার টাকায় ৯৬ টাকা, ২০ হাজার টাকায় ১৯২ টাকা, ৫০ হাজার টাকায় ৪৮০ টাকা, ১ লাখ টাকায় ৯৬০ টাকা, ২ লাখ টাকায় ১ হাজার ৯২০ টাকা এবং ৫ লাখ টাকায় ৪ হাজার ৮০০ টাকা। এ থেকে বাদ যাবে ৫ শতাংশ উৎসে কর। ১০ লাখ টাকায় মুনাফা পাওয়া যাবে ৯ হাজার ৬০০ টাকা, কিন্তু এ থেকে বাদ যাবে ১০ শতাংশ উৎসে কর।\xa0\nমেয়াদ পূর্তির আগে ভাঙানোমাসিক মুনাফা নেওয়ার পর পাঁচ বছর শেষে মূল টাকা ফেরত পাওয়া যাবে। মেয়াদপূর্তির আগে নগদায়ন করলে মাসিক মুনাফা কর্তন করে সরকার বাকি অর্থ ফেরত দেবে। যেমন এক লাখ টাকার পরিবার সঞ্চয়পত্র কিনে মেয়াদপূর্তির কত আগে তা ভাঙালে কত টাকা ফেরত পাওয়া যাবে, তা ঠিক করা আছে। যেমন প্রথম বছর চলাকালীন এক লাখ টাকা ভাঙালে কোনো মুনাফা পাওয়া যাবে না।\xa0\nতবে দ্বিতীয় বছর চলাকালীন মুনাফাসহ পাওয়া যাবে ১ লাখ ৯ হাজার ৫০০ টাকা। এভাবে তৃতীয় বছর চলাকালীন ভাঙালে ১ লাখ ২০ হাজার, চতুর্থ বছর চলাকালীন ১ লাখ ৩১ হাজার ৫০০ এবং পঞ্চম বছর চলাকালীন ১ লাখ ৪৪ হাজার টাকা পাওয়া যাবে।\n'}, {'headline': '\nশূন্য ঝুঁকি বলে কিছুই নেই\n', 'article': '\nশেয়ারবাজারে বিনিয়োগে লাভ-ক্ষতি দুই-ই আছে। অর্থাৎ ঝুঁকি স্পষ্ট। ঝুঁকির কথা বলতে গেলে প্রথমেই মনে রাখতে হবে ঝুঁকিহীন কোনো বিনিয়োগ পৃথিবীতে নেই। জন্মের পর মৃত্যুর নিশ্চয়তা শতকরা ১০০ ভাগ। বাকি কোনো কিছুরই নিশ্চয়তা নেই। কথাটা হয়ত দার্শনিক। তবে এই সত্য কথার ভেতর মারপ্যাঁচ নেই। আপনি যেকোনো কিছুতেই বিনিয়োগ করেন না কেন, ক্ষতির ঝুঁকি আছে। আর একটা দার্শনিক সত্যি, সবাই জানেন যে ঝুঁকির সঙ্গে লাভের একটা ধনাত্মক সম্পর্ক আছে। ঝুঁকি বেশি হলে লাভের সম্ভাবনা থাকে, তবে ঝুঁকি নেওয়ার আগে ঝুঁকির পরিমাপ চাই।\xa0\nকত টাকা বিনিয়োগ করবেন বা কতটা ঝুঁকি নেবেন, তা হিসাব করে নেন। দৈনন্দিন ব্যয় মেটানোর পর আপনার কত টাকা উদ্বৃত্ত থাকে? আপনার বয়স কত? স্ত্রী, পুত্র-কন্যা, মা-বাবার শরীর কেমন? অসুস্থ হলে ডাক্তার সাহেবকে দেওয়ার জন্য কত টাকা লাগবে? আপনি নিজে ডাক্তার হলেও হিসাবটা করবেন। আমাদের মধ্যে খুব কম মানুষের জীবনবিমা আছে। স্বাস্থ্য, শিক্ষা আর আপনার জীবনের বিনোদনের জন্য টাকা আলাদা করুন। সেই টাকা সবচেয়ে কম ঝুঁকির জায়গায় রেখে দিন। লাভ কম হবে। কিন্তু ঝুঁকির একটা ব্যবস্থা হলো। জাতীয় সঞ্চয়পত্র, বিদেশে অর্থাগম হলে ওয়েজ আর্নার বন্ড ইত্যাদিতে রেখে দিন। যেহেতু গুরুত্বপূর্ণ, সেহেতু আবার বলি, শূন্য ঝুঁকি বলে কিছুই নেই। কোনো কোনো বইতে ঝুঁকি কম বলে সরকারি বন্ডের কথা পাবেন। কিন্তু ইংল্যান্ডের মতো অর্থনৈতিক সুসংহত দেশেও সরকারি বন্ডের ফেল করার উদাহরণ আছে। সঞ্চয়পত্রকে বিশ্বাস করি। তবে মনে রাখতে হবে যে সঞ্চয়পত্রের লাভ যদি মূল্যস্ফীতির চেয়ে কম হয়, তবে সেখানেও আমরা পুঁজি হারাচ্ছি। তারপরও বলব, জরুরি প্রয়োজনের জন্য দরকারি টাকা নিয়ে শেয়ারবাজারে আসবেন না। সরকারের ইন্সট্রুমেন্টে রাখুন। শেয়ারবাজার এর পরে।\xa0\nদৈনন্দিন খরচাপাতি শেষ করে স্বাস্থ্য-শিক্ষার কথা ভাববেন। বেড়াতে গেলে কত খরচ হবে, তাও দেখলেন। এবার বলেন আপনার বাড়িঘর, শহরে থাকলে একটা ফ্ল্যাট দরকার আছে নাকি। জমি কিনে সমস্যার মধ্যে পড়েননি এমন লোক কম পাবেন। শহুরে ডেভেলপাররা অনেকেই এরই মধ্যে অখ্যাতি কুড়িয়ে ফেলেছেন যে তাঁরা সময়মতো ঠিকমতো ফ্ল্যাট বুঝিয়ে দেন না। আমার মনে হয়, অতি দরকারি বাসস্থানের জন্য বিনিয়োগ শেয়ারবাজারে বিনিয়োগের চেয়ে কম ঝুঁকিপূর্ণ নয়। খুব সাবধানে বাসস্থানের পেছনে ব্যয় করবেন। মনে রাখবেন যে আজকের এক টাকা কালকের এক টাকার চেয়ে বেশি মূল্যবান। আপনার ফ্ল্যাট পেতে দেরি হলো মানে ফ্ল্যাটের দামই বেড়ে গেল। এসব অতি দরকারি ব্যবস্থা শেষ করার পর উদ্বৃত্ত অর্থ আছে? তা হলে চলেন শেয়ারবাজারে যাই।\n'}, {'headline': '\nবিমানবন্দরে বিদায় ও আবেগের দাপাদাপি\n', 'article': '\nগরু–ছাগল খুঁটিতে যত সহজে ধরে বেঁধে রাখা যায়, আবেগ তত সহজে ধরে রাখা যায় না। আবেগ মারাত্মক জিনিস। সে নাবালকের মতো অবুঝ। পাগলের মতো উন্মত্ত। বিমার দালালের মতো নাছোড়। সে যুক্তিফুক্তি মানে না। আইনকানুন মানার তো প্রশ্নই ওঠে না।বাঙালিকে আপ্লুত করতে আবেগের উপলক্ষ লাগে না। অজুহাত লাগে না। কাছের লোক কাছে এলে আবেগের উচ্ছ্বাস হয়। কাছের লোক চলে যাওয়ার সময় ৬ নম্বর বাসের বেগের চাইতেও বেশি বেগে সেই আবেগ চাগাড় দেয়।\nসিলেট এম এ জি ওসমানী আন্তর্জাতিক বিমানবন্দরে গত বৃহস্পতিবার সন্ধ্যায় সেই ধরনের বাঁধনহারা আবেগের দাপাদাপি দেখা গেল। ওই দিন সন্ধ্যায় ছাত্রলীগের সভাপতি রেজওয়ানুল হক সাংগঠনিক সফর শেষ করে ঢাকায় ফিরছিলেন। কয়েক দিন বেড়ানোর পর চলে যাওয়ার সময় নতুন কুটুমকে পরিবারের সবাই মিলে যেভাবে খেয়াঘাট পর্যন্ত এগিয়ে দিয়ে আসে, সেই তরিকায় কয়েক শ নেতা–কর্মী তাঁকে এগিয়ে দিতে বিমানবন্দরে গিয়েছিলেন। নেতার বিদায়মুহূর্তে তাঁরা ‘দিব না দিব না যেতে, ডাকিতে ডাকিতে’ একপর্যায়ে আবেগ ধরে রাখতে পারেননি। যেহেতু আবেগ আইন মানে না, সেহেতু ভিআইপি লাউঞ্জের মধ্যে ‘হু হু করে তীব্রবেগে চলে যায় সবে’। সেলফি তুলতে কেউ আবার নিরাপত্তাবেষ্টনী ছাড়িয়ে টারমাকে উড়োজাহাজের সিঁড়ির গোড়ায় চলে যান। সেখানে গিয়ে তাঁরা নেতাকে বিদায় জানাতে থাকেন ‘পূর্ণ করি বিশ্বতট আর্ত কলরবে’।\nবিমানের দরজায় এমন কলকাকলির দৃশ্য এ দেশে এর আগে দেখা যায়নি। আগে দেখা যায়নি বলে এখন যাবে না—এই যুক্তি আলোচ্য ক্ষেত্রে খাটে না। এখানে ক্ষমতাকেন্দ্রিক আবেগের বিষয়। এখানে আইনকানুন, নিয়মনীতির ভাত নাই। আমরা এত দিন জেনে এসেছি, এমপি-মন্ত্রী, উচ্চপদস্থ কর্মকর্তা বা গুরুত্বপূর্ণ ব্যবসায়িক ব্যক্তিরাই (সিআইপি) ভিআইপি লাউঞ্জ ব্যবহার করতে পারেন। যাঁরা ভিআইপি লাউঞ্জ ব্যবহারের অনুমতি পান, তাঁদের সঙ্গে দুজনের বেশি দর্শনার্থী যাতে না ঢোকেন, সে বিষয়ে তাঁদের অনুরোধও করা হয়।\nজনপ্রতিনিধি, উচ্চপদস্থ সরকারি কর্মকর্তা বা সিআইপি না হয়েও ছাত্রলীগের সভাপতি ভিআইপি লাউঞ্জের সুবিধা পেয়েছেন। বিমানবন্দরের টারমাকে সংরক্ষিত এলাকায় ক্রু, যাত্রী ও অনুমোদিত ব্যক্তিরা ছাড়া অন্যদের ঢোকা সম্পূর্ণ নিষিদ্ধ থাকার পরও ছাত্রলীগের নেতা–কর্মীরা সেখানে নেতাকে এগিয়ে দিতে গেছেন। এক ছাত্রলীগ কর্মী উড়োজাহাজের একেবারে সিঁড়ির গোড়ায় ফুলের তোড়াসহ দাঁড়িয়ে সেলফি তুলেছেন। সেখানে তোলা পাঁচটি ঐতিহাসিক ছবি ফেসবুকে তুলে ধরে একটি প্রামাণ্য স্ট্যাটাস দিয়েছেন। সুলিখিত সেই স্ট্যাটাসে তিনি বলেছেন, ‘বাংলাদেশ ছাত্রলীগের সম্মানিত সভাপতি শোভন ভাই চার দিনের সিলেট সফর শেষে ঢাকার উদ্দেশে যাত্রার প্রাক্কালে সিলেট ওসমানী আন্তর্জাতিক বিমানবন্দরে ভাইকে বিদায় জানাতে সিলেট জেলা ছাত্রলীগের আগামী দিনের কান্ডারি, মুকুটহীন ছাত্রনেতা নাজমুল ইসলাম ভাইয়ের সাথে।’ মাত্র একটি বাক্যের এই ‘সচিত্র প্রতিবেদন’ পত্রিকায় বিশেষ ট্রিটমেন্টে ছাপা হয়েছে।\nএই অভূতপূর্ব ঘটনা সম্পর্কে সিলেট এম এ জি ওসমানী আন্তর্জাতিক বিমানবন্দরের ব্যবস্থাপক হাফিজ আহমদ বাঁধিয়ে রাখার মতো কথা বলেছেন। তিনি বলেছেন, ছাত্রলীগ সভাপতি লোকজন নিয়ে আসায় ভিআইপি লাউঞ্জের কোনো ক্ষতি হয়নি। পাশাপাশি তিনি দাবি করেছেন, কেউ বিমানের দরজা পর্যন্ত যাননি। বাংলাদেশের বিমানবন্দরগুলোর নিরাপত্তামান নিয়ে আন্তর্জাতিক পর্যায়ে যেসব প্রশ্ন উঠছে, তার মোক্ষম জবাব দিয়েছেন তিনি। তিনি বলেছেন, এতে কোনো নিরাপত্তা বিঘ্নিত হয়নি। ছাত্রলীগের সভাপতির মতো দেশের অন্য যেকোনো ছাত্রসংগঠনের সভাপতি যদি ভিআইপি লাউঞ্জ ব্যবহার করতে চান, তাহলে তাঁকে সে সুবিধা দেওয়া হবে কি না, তা অবশ্য হাফিজ আহমদ সাহেব পরিষ্কার করেননি। ‘টারমাকে কেউ যায়নি’ বলে তিনি যে দাবি করেছেন, সেটিকে ঠিক বলে মেনে নিতে গেলে পত্রপত্রিকায় ছাপা হওয়া খবর ও ছবিকে ডাহা মিথ্যা বলে মেনে নিতে হয়।\nএখন কথা হলো, ছাত্রলীগের সভাপতিকে সাংগঠনিক প্রয়োজনে প্রায়ই বিমানে যাতায়াত করতে হয়। তাঁকে গ্রহণ করতে এবং বিদায় জানাতে নিচের সারির নেতা–কর্মীদেরও বিমানবন্দরে আসতে হয়। ভবিষ্যতে তাঁরা ভিআইপি লাউঞ্জ ব্যবহার করবেন না এবং টারমাকে ঢুকে পড়বেন না, এই গ্যারান্টিও নেই। এই ঘটনার পুনরাবৃত্তি হলে বিমানবন্দর কর্তৃপক্ষ ‘না পারবে কইতে, না পারবে সইতে’। ফলে ছাত্রলীগ ও বিমানবন্দর কর্তৃপক্ষ—এই দুই পক্ষেরই ইজ্জত বাঁচানোর জন্য ছাত্রলীগ সভাপতিকে ভিআইপি লাউঞ্জ ব্যবহারের যোগ্য ব্যক্তি হিসেবে ঘোষণা করা যেতে পারে। আর তিনি উড়োজাহাজে ওঠার সময় যাতে অনুসারীরা সুশৃঙ্খলভাবে সেলফি তুলতে পারেন, সে জন্য বিমানবন্দরের পক্ষ থেকে বিশেষ ব্যবস্থা রাখা যেতে পারে। ঊর্ধ্বতন নেতৃত্বকে তৈলসিক্ত রাখার সর্বশ্রেষ্ঠ করণিক পাণ্ডিত্যে যাঁরা নিজেদের নিমজ্জিত রাখার বিদ্যা আত্মস্থ করতে আগ্রহী, তাঁদের পর্যাপ্ত পুষ্পমাল্য ও সেলফি তোলার যন্ত্রপাতি সরবরাহ করা যেতে পারে।\nএর বাইরে যা করা যেতে পারে তার জন্য অবশ্য মেরুদণ্ড থাকা প্রয়োজন। উপযুক্ত প্রশাসনিক দৃঢ়তার অভাবেই যেহেতু এই পরিস্থিতি তৈরি হয়েছে, তখন আত্মসংশোধনকেই একমাত্র সম্ভাব্য পথ হিসেবে বেছে নিতে হবে। প্রশাসন কিছুই করবে না, এই সর্বজনীন বিশ্বাসটি না ভাঙতে পারলে পরিত্রাণের পথ নাই—এই কথা বিশ্বাসের মধ্যে আনতে হবে।\nসারফুদ্দিন আহমেদ:\xa0প্রথম আলোর জ্যেষ্ঠ সহসম্পাদকsarfuddin.ahmed@prothomalo.com\n'}, {'headline': '\nমানবিক বাংলাদেশ কেন অমানবিক হবে\n', 'article': '\nপ্রতিবেশী দেশ মিয়ানমারের জাতিগত নির্মূলনীতির কারণে পরিচালিত গণহত্যা থেকে প্রাণ বাঁচাতে পালিয়ে আসা প্রায় ১০ লাখ রোহিঙ্গাকে সামর্থ্য না থাকা সত্ত্বেও বাংলাদেশ আশ্রয় দিয়েছে। এই মাহাত্ম্যের কারণেই মানবিক জাতি হিসেবে গত দুই বছর আমরা বিশ্বজুড়ে প্রশংসিত হয়েছি। কিন্তু গত কয়েক দিনের কিছু পদক্ষেপের কারণে তা হারানোর উপক্রম হতে চলেছে কি না, সেই প্রশ্ন তোলা জরুরি হয়ে পড়েছে। চলতি সপ্তাহে বিশ্বের শীর্ষস্থানীয় সংবাদপত্রগুলোয় বাংলাদেশ ও রোহিঙ্গাদের প্রসঙ্গটি আবারও ফিরে এসেছে। তবে তা মোটেও সুখকর নয়।\nরোহিঙ্গা শিবিরগুলোয় মোবাইল ফোনসেবা বন্ধের নির্দেশই এসব শিরোনামের প্রধান কারণ। এর সঙ্গে যুক্ত হয়েছে রোহিঙ্গাদের একটি বড় অংশকে ভাসানচরে স্থানান্তরে সরকারকে সমর্থন না দিলে জাতিসংঘকে বাংলাদেশ ছেড়ে চলে যেতে বলা হবে বলে পররাষ্ট্রমন্ত্রীর হুঁশিয়ারি। পররাষ্ট্রমন্ত্রী সম্প্রতি জার্মান রেডিও ডয়চে ভেলেকে দেওয়া এক সাক্ষাৎকারে এই হুঁশিয়ারি দেন। তা ছাড়া রোহিঙ্গা শিবিরগুলোয় কাজ করে—এমন কয়েকটি বেসরকারি উন্নয়ন সংস্থা বা এনজিওর কার্যক্রম বন্ধ করা, সম্প্রতি অনুষ্ঠিত রোহিঙ্গাবিরোধী কিছু সমাবেশ এবং মাদকের কারবার ও মানব পাচারের মতো অপরাধে কয়েকজনের জড়িত থাকার অভিযোগের কারণে সবাইকে দায়ী করার প্রবণতার বিষয়গুলো এসব সংবাদমাধ্যমে উঠে এসেছে। অপরাধে জড়িত সন্দেহে কয়েকজন রোহিঙ্গার গুলিবিদ্ধ হয়ে নিহত হওয়ার প্রসঙ্গও বৈশ্বিক গণমাধ্যমের চোখ এড়ায়নি।\nওয়ালস্ট্রিট জার্নাল লিখেছে, মোবাইলসেবা বন্ধের ব্যাখ্যায় সরকার বলেছে, এই পদক্ষেপ অপরাধী চক্রগুলোর তৎপরতা কমাবে। কিন্তু একই বাক্যে সংবাদদাতা জন ইমন্ট লিখেছেন, অধিকারকর্মীরা বলছেন যে বিপদাপন্ন জনগোষ্ঠী আরও বিচ্ছিন্ন হয়ে পড়বে। নিজ মাতৃভূমি মিয়ানমার থেকে আত্মীয়-পরিজনের সঙ্গে যোগাযোগ এবং খবর রাখার জন্য উদ্বাস্তু জনগোষ্ঠী মোবাইলসেবার ওপর নির্ভরশীল ছিল এবং এই সিদ্ধান্ত তার ওপর একটি বড় আঘাত। কঠোর বিধিনিষেধের মধ্যে থাকা রোহিঙ্গারা এতে আরও বিচ্ছিন্ন হয়ে পড়বে (বাংলাদেশ কাটস মোবাইল অ্যাকসেস টু রোহিঙ্গা রিফিউজিস, ৩ সেপ্টেম্বর ২০১৯)।\nনিউইয়র্ক টাইমস একই ধরনের ভাষ্যের পাশাপাশি লিখেছে, মিয়ানমারের নেতৃত্ব যেখানে এখনো সহিংসতার দায় স্বীকার এবং ভবিষ্যতে আর কোনো সহিংসতা হবে না—এমন অঙ্গীকার করেনি, সেখানে বাংলাদেশ যত তাড়াতাড়ি সম্ভব রোহিঙ্গাদের ফেরত পাঠাতে চাইছে। পত্রিকাটির সংবাদদাতা হানা বিচ লিখেছেন, বাংলাদেশ মানসিক আঘাতপ্রাপ্ত বিপুলসংখ্যক রোহিঙ্গাকে আশ্রয় দিলেও উদ্বাস্তু হিসেবে শ্রেণিভুক্ত করতে অস্বীকৃতি জানিয়েছে, কেননা ওই স্বীকৃতির সঙ্গে অনেকগুলো অধিকার দেওয়ার প্রশ্ন আসে (আ মিলিয়ন রিফিউজিস মে সুন লুজ দেয়ার লাইন টু আউটসাইড ওয়ার্ল্ড, ৫ সেপ্টেম্বর ২০১৯)। রাতের বেলা এবং ভোরে শিবিরগুলোয় মোবাইল সংযোগ থাকে না উল্লেখ করে পত্রিকাটি লিখেছে, রাতের বেলায় সেখানে কারফিউ থাকায় বিপদ ঘটলেও সাহায্যকর্মীরা সেখানে যেতে পারেন না। অন্যান্য জায়গার মতোই এত বড় একটি জনগোষ্ঠীর মধ্যে সময়ে সময়ে সহিংসতা এবং নানা ধরনের অপরাধ ঘটতেই পারে। মাদক কারবারসহ অপরাধ দমনকে মোবাইল নিষিদ্ধের কারণ হিসেবে সরকারিভাবে বলা হলেও রোহিঙ্গারা বলছে, নিরপরাধ লোকজনকেও অহেতুক শায়েস্তা করা হচ্ছে। বাংলাদেশে উদ্বাস্তু শিবিরের মোবাইল সংযোগ বিচ্ছিন্ন করা প্রসঙ্গে পত্রিকাটি শ্রীলঙ্কা, ইন্দোনেশিয়া, সুদান ও ভারতের কথা উল্লেখ করে বলেছে, ওই সব দেশে সংঘাতকে আড়াল করার জন্যই ইন্টারনেট বিচ্ছিন্ন করে দেওয়া হয়। বাংলাদেশে কোনো সংঘাত নেই এবং তা আড়াল করার প্রশ্নও নেই। কিন্তু এ রকম একটা তুলনা চলে এসেছে।\nগার্ডিয়ান লিখেছে, জল্পনা রয়েছে যে সামরিক অভিযানের মুখে মিয়ানমার থেকে নির্বাসিত হওয়ার দুই বছর পূর্তিতে গত ২৫ আগস্ট অহিংস সমাবেশ আয়োজনের কারণেই যোগাযোগব্যবস্থায় এই কড়াকড়ি আরোপ করা হয়েছে। ওই সমাবেশের অনুমতি প্রদানকারী কর্মকর্তাকে দায়িত্ব থেকে অপসারণের কথা জানিয়ে সংবাদদাতা ক্যারেন ম্যাকভে লিখেছেন, রোহিঙ্গা উদ্বাস্তুদের মিয়ানমারে প্রত্যাবাসনে ব্যর্থ হওয়ার কারণে বাংলাদেশ সরকারের হতাশা বাড়ছে (বাংলাদেশ ইমপোজেস মোবাইল ফোন ব্ল্যাকআউট ইন রোহিঙ্গা রিফিউজি ক্যাম্পস, ৫ সেপ্টেম্বর ২০১৯)। এই নিষেধাজ্ঞা কার্যকর করা কঠিন হবে বলে জাতিসংঘের একটি সূত্রকে উদ্ধৃত করে পত্রিকাটি লিখেছে, মোবাইল সিমের একটা কালোবাজার রয়েছে এবং সেখানে অল্প টাকাতেই তা পাওয়া যায়। দ্বিতীয়ত, অনেকের কাছে মিয়ানমারের সিম আছে, যেগুলো পাহাড়ের ওপরে উঠলে সচল হয়। স্থানীয় যুবলীগ নেতা ওমর ফারুক হত্যাকাণ্ডের জেরে গত সপ্তাহান্তে চতুর্থ আরেকজন রোহিঙ্গা উদ্বাস্তু গুলিতে নিহত হওয়ার কথা তাদের প্রতিবেদনে উঠে এসেছে।\nইকোনমিস্ট সাময়িকীও অনাকাঙ্ক্ষিত অতিথিদের নিয়ে বাংলাদেশের হতাশার কথা লিখে বলেছে, তাদের আরও বিচ্ছিন্ন করায় কোনো সমাধান নেই (নো সিগন্যাল: বাংলাদেশ ব্যানস মোবাইল ফোনস ফর ওয়ান মিলিয়ন রোহিঙ্গা রিফিউজিস)। ধারণক্ষমতার অতিরিক্তসংখ্যক উদ্বাস্তু তাদের নির্ধারিত শিবির এলাকার বাইরে যেতে পারে না বলে বাকি বিশ্বের সঙ্গে তাদের যোগাযোগের একমাত্র মাধ্যম হচ্ছে মোবাইল ফোন। ইকোনমিস্ট জাতিসংঘের একজন কর্মকর্তাকে উদ্ধৃত করেছে, যিনি বলেছেন, এর মাধ্যমে নির্যাতিত একটি জনগোষ্ঠীকে আরও বিচ্ছিন্ন এবং দুর্ভোগের মুখে ঠেলে দেওয়া হচ্ছে। তাঁর আশঙ্কা, এর মাধ্যমে তাদের নেতিবাচক কাজের দিকে ঠেলে দেওয়া হবে, তা সে অপরাধ হোক কিংবা জঙ্গিবাদ।\nপ্রত্যাবাসন প্রশ্নে কূটনৈতিক ব্যর্থতায় সরকারের মধ্যে হতাশা বাড়া মোটেও অস্বাভাবিক নয়। কিন্তু এ কারণে নীতিনির্ধারকদের মধ্যে অস্থিরতা দেখা দিলে বাকি বিশ্বের কাছে তা গোপন থাকার কথা নয়। মোবাইল ফোনের ওপর নিষেধাজ্ঞার প্রতিক্রিয়ায় তারই প্রতিফলন দেখা যাচ্ছে। তবে অস্থিরতার এখানেই ইতি ঘটেনি, তার বহিঃপ্রকাশ দৃশ্যমান হচ্ছে এনজিওগুলোর প্রতি সরকারের আচরণসহ আরও কিছু ঘটনায়। এনজিওগুলো এবং আন্তর্জাতিক ত্রাণকর্মীরা শুধুই যে উদ্বাস্তুদের মধ্যে কাজ করছেন, তা নয়, স্থানীয় জনগোষ্ঠীর ওপর যে চাপ তৈরি হয়েছে, তা মোকাবিলায় তাদেরও সহায়তা দেওয়ার চেষ্টা করছে। সন্দেহ নেই, প্রয়োজনের তুলনায় তা কম। কিন্তু কৃষিকাজে সহায়তার জন্য সংগৃহীত নিড়ানি-কোদাল-দা উদ্ধার করে তাকে অস্ত্র উদ্ধার হিসেবে প্রচারের মতো হাস্যকর প্রয়াসে বিস্মিত হতে হয়। জাতিসংঘের সংস্থা আইওএমের বিবৃতির পর পুলিশের কর্তাব্যক্তিরা এই অভিযানের কী ব্যাখ্যা দেবেন?\nকথিত অস্ত্র উদ্ধার, রোহিঙ্গাদের সংগঠিত করা এবং ফিরে যেতে বাধা দেওয়ার যেসব অভিযোগ এনজিওগুলোর বিরুদ্ধে তোলা হয়েছে, সেগুলো দেশের বাইরেও ত্রাণকর্মীদের উদ্বিগ্ন করে তুলেছে। অথচ এ ধরনের বিপুলসংখ্যক বিপন্ন মানুষের জরুরি সহায়তা দেওয়ার অভিজ্ঞতা ও দক্ষতা রাতারাতি সরকারি আমলারা অর্জন করতে পারবেন না। জাতিসংঘের সংস্থাগুলো এবং এসব এনজিওর কারণেই দুটি বর্ষা মৌসুমে বড় ধরনের কোনো দুর্ঘটনা ও মহামারি এড়ানো গেছে।\nসরকারের এই অস্থিরতার সংক্রমণ ঘটেছে প্রশাসন, ক্ষমতাসীন দলের কর্মী-সমর্থক এবং কিছু কিছু গণমাধ্যমের ওপর। ফলে দায়িত্বহীন বিদ্বেষমূলক প্রচার বেড়েই চলেছে। গত ২৫ আগস্টের রোহিঙ্গা সমাবেশ নিয়ে আতঙ্ক ছড়ানোর চেষ্টা চলেছে। অথচ সেই সমাবেশে কেউই বাংলাদেশে স্থায়ী আবাসন বা নাগরিকত্ব দাবি করেননি। তাঁরা বাংলাদেশের মানুষের প্রতি কৃতজ্ঞতা জানিয়েছেন। তাঁদের দাবি ছিল: গণহত্যার বিচার, মিয়ানমারের নাগরিকত্বের স্বীকৃতি এবং নিরাপদে নাগরিক অধিকার ও মর্যাদার সঙ্গে প্রত্যাবাসন। যেসব রোহিঙ্গার বিরুদ্ধে মাদকের কারবার ও মানব পাচারের মতো অপরাধে জড়িত থাকার অভিযোগ উঠছে, তারা যে সেগুলো স্থানীয় কারও সহযোগিতা ছাড়া করতে পারে না, সেটা কি অস্বীকার করা চলে? কক্সবাজারের মাদকসম্রাট হিসেবে যাঁদের নাম সরকারের বিভিন্ন সংস্থার তালিকায় বছরের পর বছর উঠে এসেছে, তাঁদের পৃষ্ঠপোষকতা ছাড়া এ ধরনের অপরাধের বিস্তার ঘটছে, এমনটি ভাবা কঠিন। সুতরাং, আগে প্রয়োজন চিহ্নিত দেশীয় অপরাধীদের রাজনৈতিক প্রশ্রয় দেওয়া বন্ধ করা এবং তাদের বিরুদ্ধে কঠোর হওয়া। চারজন রোহিঙ্গার মৃত্যু ঘটেছে ক্রসফায়ারে উল্লেখ করে হিউম্যান রাইটস ওয়াচ ইতিমধ্যেই এগুলো তদন্তের দাবি জানিয়েছে।\nউদ্বাস্তুদের হেয় করে, ভয় দেখিয়ে কিংবা জোর করে ফেরত পাঠানোর চিন্তা অর্থহীন। চীন বা ভারতের মধ্যস্থতা বা বুদ্ধিতে ভরসা রেখে দুই বছরেও কোনো ফল হয়নি। এখন আরও সময় নষ্ট করা আত্মঘাতী। আন্তর্জাতিক সংকটের সমাধান দ্বিপক্ষীয় ভিত্তিতে হবে না, সেটা বুঝতেই পার হয়েছে দুই বছর। এখন তৃতীয় পক্ষের মধ্যস্থতায় সমাধানের বিভ্রান্তির শিকার হলে তা হবে দুর্ভাগ্যজনক। বিশ্ব সম্প্রদায়ের সহানুভূতি বজায় থাকা অবস্থাতেই তাকে কাজে লাগানোর সর্বোত্তম চেষ্টা প্রয়োজন। রোহিঙ্গারাও ফিরতে চায়, আমরাও চাই তারা ফিরে যাক। কিন্তু সে জন্য প্রয়োজন তাদের নাগরিকত্বের স্বীকৃতি এবং নিরাপত্তার নিশ্চয়তা আদায়। সুতরাং, মনোযোগটা সেখানেই দেওয়া প্রয়োজন। না হলে মানবিকতার জন্য নন্দিত বাংলাদেশের নিন্দিত হওয়ার ঝুঁকি বাড়বে।\nকামাল আহমেদ: সাংবাদিক\n'}, {'headline': '\nসহপাঠীদের তামাশার নকশাটাই ইউনিভার্সিটি অব টেনেসির অফিশিয়াল লোগো\n', 'article': '\nযুক্তরাষ্ট্রের ফ্লোরিডা অঙ্গরাজ্যের এক স্কুলের খুদে শিক্ষার্থী ইউনিভার্সিটি অব টেনেসির স্বেচ্ছাসেবী ক্লাব বলতে পাগল! ওই স্বেচ্ছাসেবীদের কমলা রঙের টি-শার্ট, ক্যাপসহ পোশাকপরিচ্ছদে তার দারুণ আগ্রহ। তাই স্কুলের ‘কলেজ কালারস ডে’ অনুষ্ঠানে ওই রকম স্বেচ্ছাসেবী সেজে সে হাজির হতে চায়। তবে ইউনিভার্সিটি অব টেনেসির লোগোযুক্ত কোনো পোশাক তার ছিল না। তাই নিজেই সাদা কাগজের একটি টুকরোর ওপর কাঁচা হাতে ‘ইউ টি’ লিখে লোগো বানায় ছোট্ট ছেলেটি। পিন দিয়ে তা আটকে নেয় কমলা রঙের টি-শার্টে।\xa0\nনিজের নকশায় করা টি-শার্ট পরে স্কুলে যাওয়ার পর সহপাঠীদের হাসিঠাট্টা শুরু হয়। তবে বিদ্রূপকারীদের ওই আচরণ শাপে বর হয়ে দাঁড়িয়েছে তার জন্য। ভাইরালের এ যুগে একান-ওকান হয়ে তা পৌঁছে যায় ইউনিভার্সিটি অব টেনেসি কর্তৃপক্ষের কাছে। নাটকীয়ভাবে তারা স্কুলছাত্রের সেই নকশাকে তাদের অফিশিয়াল টি-শার্টের লোগো বানিয়েছে।\nসিএনএনের খবরে বলা হয়েছে, এ ঘটনায় দারুণ খুশি ওই স্কুলছাত্র। সেই সঙ্গে খুশি তার স্কুলের শিক্ষক লরা স্নাইডার। কারণ, এ ঘটনার পেছনে তাঁর ভূমিকাই বেশি। তবে তিনি ব্যক্তিগত গোপনীয়তা রক্ষায় স্কুলছাত্রের পরিচয় প্রকাশ করেননি। সিএনএনের খবরে শুধু উল্লেখ করা হয়েছে ছেলেটির স্কুলের নাম, অল্টামন্টে এলিমেন্টারি স্কুল।  স্কুলছাত্রের শিক্ষক লরা স্নাইডার সামাজিক যোগাযোগমাধ্যম ফেসবুকে গত বুধবার লিখেছিলেন, ‘সে কমলা রঙের টি-শার্টের ওপর পিন দিয়ে ইউ টি লেখা কাগজটি গেঁথে দিয়েছিল। কলেজ কালারস ডেতে সে শার্ট পরে আমাকে দেখাতে আসে। ওই সময় সে খুব উত্তেজিত ছিল। আমি তার এ কাজে মুগ্ধ হয়েছিলাম। কিন্তু দুপুরের খাবারের সময় সে কাঁদতে কাঁদতে ফিরে এল। পাশের টেবিলের কয়েকটি মেয়ে তার টি-শার্ট দেখে হাসাহাসি করেছে। সে এতে খুব দুঃখ পেয়েছিল।’\nশিক্ষক জানান, ছাত্রের অবস্থা দেখে তিনি ইউনিভার্সিটি অব টেনেসির অফিশিয়াল লোগোযুক্ত টি-শার্ট কিনে দেওয়ার কথা ভাবছিলেন। তবে পরদিন বৃহস্পতিবারের মধ্যে তাঁর সেই পোস্ট ভাইরাল হয়ে যায় স্বেচ্ছাসেবী ক্লাবের সদস্যদের মধ্যে। এরপর আর দেরি হয়নি। অল্প সময়ের মধ্যে ছেলেটির জন্য কর্তৃপক্ষ পাঠিয়ে দেয় লোগোযুক্ত টি-শার্ট, ক্যাপ, নোটবুক, ব্যাকপ্যাকসহ এক বাক্স উপহার।\nগত শুক্রবার ফেসবুকে বিষয়টি জানান শিক্ষক লরা স্নাইডার। তিনি জানান, উপহার পেয়ে দারুণ খুশি তাঁর ছাত্র। সে টি-শার্ট ও ক্যাপ পরে খুব খুশি।\nতবে ঘটনার এখানেই শেষ নয়। ইউনিভার্সিটি অব টেনেসির অফিশিয়াল ক্যাম্পাস স্টোর তাদের টুইটার পেজে জানিয়েছে, স্কুলছাত্রের সেই নকশাকে তারা অফিশিয়াল লোগো হিসেবে নিয়ে টি-শার্ট তৈরি করছে। প্রতিটি টি-শার্ট বিক্রি থেকে প্রাপ্ত অর্থের একটি অংশ চলে যাবে অ্যান্টি বুলিং বা উৎপীড়ন বিরোধী ফাউন্ডেশনে।\nলরা স্নাইডার জানিয়েছেন, নিজের নকশা নিয়ে টি-শার্ট তৈরি হচ্ছে জেনে আনন্দে লাফিয়ে ওঠে তাঁর ছাত্র।\nসবার এই ভালোবাসায় মুগ্ধ ছেলেটির মা। তিনি সবার প্রতি কৃতজ্ঞতা প্রকাশ করেছেন। তিনি বলেছেন, এই ঘটনা তাঁর ছেলেকে সারা জীবনের জন্য অনুপ্রেরণা জোগাবে।\nইউনিভার্সিটি অব টেনেসির অনলাইন শপের দেওয়া তথ্য অনুসারে, শনিবারের মধ্যেই স্কুলছাত্রের নকশার টি-শার্টের চাহিদা তুঙ্গে ওঠে। ক্রেতাদের চাহিদা মেটাতে তাদের রীতিমতো হিমশিম খেতে হচ্ছে।\n'}, {'headline': '\nইউএস ওপেনের রাজা নাদাল\n', 'article': '\n\n\nউনিশটা গ্র্যান্ড স্ল্যাম হয়ে গেল স্প্যানিশ টেনিস তারকা রাফায়েল নাদালের। রাশিয়ান তারকা দানিল মেদভেদেভকে পাঁচ সেটের রোমাঞ্চকর এক লড়াইয়ে হারিয়ে এবারের ইউএস ওপেন পুরুষ এককের শিরোপা জিতে নিয়েছেন নাদাল। মেদভেদেভকে হারিয়েছেন ৭-৫, ৬-৩, ৫-৭, ৪-৬, ৬-৪ সেটে।\n\nপঞ্চম সেটে ম্যাচ পয়েন্ট পাওয়ার জন্য একটু জোরেই শটটা মেরেছিলেন রাফায়েল নাদাল। সেটা পড়িমরি করে ফেরালেন মেদভেদেভ। কিন্তু শটটা ফেরাতে গিয়ে হিসাবে একটু গড়বড় করে ফেললেন, নির্ধারিত লাইনের মধ্যে না পড়ে বলটা পড়ল বেসমেন্ট সীমানার বাইরে। আর সেটা দেখেই কোর্টে চোখ বন্ধ করে শুয়ে পড়লেন নাদাল। ব্যস, তাঁর কাজ শেষ হয়ে গেছে!\nহলুদ-কালো র\u200d্যাকেটটা পড়ে থাকল পাশে। এভাবেই পড়ে থাকলেন কিছুক্ষণ। একটু পর উঠে প্রতিদ্বন্দ্বী মেদভেদেভকে আলিঙ্গন করলেন, দুর্দান্ত একটা ম্যাচ উপহার দেওয়ার জন্য ধন্যবাদই দিলেন বোধ হয়। এর পর মাথার ব্যান্ডটা খুলে দিয়ে আবেগে মুখটা ঢেকে রাখলেন কিছুক্ষণ। আনন্দাশ্রু গড়িয়ে বোধ হয় দু-ফোঁটা। আকাশের দিকে তাকিয়ে ধন্যবাদ দিলেন বোধ হয় ঈশ্বরকে। সর্বসেরা হওয়ার একদম দোরগোড়ায় পৌঁছে যাওয়ার উদ্\u200cযাপন বুঝি তবে এমনই হয়!\nচতুর্থবারের মতো ইউএস ওপেনের পুরুষ এককের শিরোপা জিতলেন রাফায়েল নাদাল। সব মিলিয়ে উনিশটা শিরোপা জেতা হয়ে গেল তাঁর। গ্র্যান্ড স্ল্যাম জয়ের দিক দিয়ে ইতিহাসের সর্বসেরা পুরুষ টেনিস তারকা রজার ফেদেরারকে স্পর্শ করতে আর মাত্র একটা গ্র্যান্ড স্ল্যামের শিরোপা হলেই হবে তাঁর। যেভাবে খেলছেন, রেকর্ডটা হওয়া সময়ের ব্যাপার মাত্র।\nশুরুটা নাদালসুলভই হয়েছিল। কয়েক দিন আগে রজার্স কাপের ফাইনালে এই মেদভেদেভের মুখোমুখি হয়েছিলেন নাদাল। মেদভেদেভকে ‘বেগেল’ দিয়ে হারিয়েছেন ৬-৩, ৬-০ ; সরাসরি সেটে। এবারও অন্তত প্রথম দুই সেটে মেদভেদেভের বিপক্ষে সেই চিরপরিচিত নাদালকেই দেখা গেল। কিন্তু নাদাল কি ঘুণাক্ষরেও জানতেন, এত সহজে তাঁকে ক্যারিয়ারের চতুর্থ ইউএস ওপেন জিততে দেবেন না মেদভেদেভ!\nক্যারিয়ারের প্রথম গ্র্যান্ড স্ল্যাম ফাইনাল খেলতে নেমেছিলেন মেদভেদেভ। ফাইনালে উঠে আসাটা যে ‘ফ্লুক ছিল না, সেটা বোঝা গেছে পরের দুই সেটে। নাদালকে বশ মানিয়ে পরের দুই সেট জিতে নেন ৭-৫, ৬-৪ ব্যবধানে। দুই সেট হেরে আড়মোড়া ভেঙে জেগে ওঠেন নাদাল। শেষ সেটে নাদালের অভিজ্ঞতা ও দৃঢ়প্রতিজ্ঞার সামনে আর টিকতে পারেননি মেদভেদেভ। তবে তাঁর আগেই এই দুজন ইতিহাসের দ্বিতীয় দীর্ঘতম ইউএস ওপেন ফাইনাল খেলে ফেলেছেন! ৪ ঘণ্টা ৫১ মিনিট লড়েছেন দুজন।\nআর সে লড়াইয়ের শেষটা হয়েছে নাদালের হাসি দিয়ে। এ হাসি সর্বসেরা হওয়ার দোরগোড়ায় যাওয়ার হাসি। এ হাসি ফেদেরারের আরেকটু কাছে চলে যাওয়ার হাসি।\n'}, {'headline': '\nঅবিলম্বে পদক্ষেপ নিন\nমাদ্রাসা সুপারের কাণ্ড\n', 'article': '\nফরিদপুরের সালথা উপজেলার মাঝারদিয়া মাহিরুন নেছা দাখিল মাদ্রাসার সুপার মোহাম্মদ মিজানুর রহমান গত ২৮ আগস্ট তাঁর মাদ্রাসার দশম শ্রেণির এক ছাত্রীকে লিখিত ছাড়পত্র দিয়ে বহিষ্কার করেছেন। বহিষ্কারের প্রেক্ষাপট বর্ণনা করতে গিয়ে তিনি ছাড়পত্রে লিখেছেন, ওই ছাত্রী ২০১৮ সালে মাদ্রাসা ‘কর্তৃপক্ষকে না জানিয়ে এবং তার অভিভাবকগণের সম্মতিক্রমে বাল্যবিবাহে আবদ্ধ হয়, যা সরকারি আইনের পরিপন্থী। অতঃপর জানা যায় যে সে শ্বশুরবাড়ি থেকে পালিয়ে যায়। প্রতিষ্ঠানপ্রধানকে না জানিয়ে গত ১৬-০২-২০১৯ ইং তারিখ সুপারের অনুমতি ছাড়া পুনরায় ভর্তি হয়।’\nতারপর সুপার ছাত্রীটিকে মাদ্রাসা থেকে বের করে দেওয়ার কারণ ব্যাখ্যা করেছেন এভাবে, ‘আমার জানামতে তার চরিত্র ভালো না থাকার কারণে এবং মাদ্রাসার মান অক্ষুণ্ন রাখার স্বার্থে তাকে ছাড়পত্র প্রদান করা হলো।’\nকথিত বাল্যবিবাহ করা এবং শ্বশুরবাড়ি থেকে পালিয়ে যাওয়ার অভিযোগে একজন ছাত্রীর চরিত্র বিচার করা এবং সেই চরিত্র ভালো নয় বলে রায় দিয়ে তাকে শিক্ষাপ্রতিষ্ঠান থেকে বহিষ্কার করার ঘটনা বিস্ময়কর বটে। তবে ওই ছাত্রীর পরিবার সূত্রে আমরা যা জানতে পেরেছি, তা আরও বিস্ময়কর। ৫১ বছর বয়সী একজন শিক্ষক, যিনি মাদ্রাসার সুপারের দায়িত্ব পালন করছেন এবং ছাত্রীদের চরিত্রের দিকে তীক্ষ্ণ দৃষ্টি রাখছেন, তিনি তাঁরই প্রতিষ্ঠানের ওই ছাত্রীকে বিয়ে করার প্রস্তাব দিয়ে প্রত্যাখ্যাত হয়ে তাকে মাদ্রাসা থেকে বহিষ্কার করেছেন চরিত্রের দোহাই দিয়ে! সে ছাত্রীর বয়স ১৮ বছর পেরোয়নি। এর চেয়েও ন্যক্কারজনক ঘটনা হলো, ওই ছাত্রীর বিয়ে হয়েছিল ওই মাদ্রাসা সুপারেরই এক ভাতিজার সঙ্গে!\nমাদ্রাসা সুপার মোহাম্মদ মিজানুর রহমান ছাড়পত্রে লিখেছেন, ওই ছাত্রী তাঁর অনুমতি ছাড়াই ওই মাদ্রাসায় আবার ভর্তি হয়েছিল। কিন্তু এই অভিযোগ যে সত্য হতে পারে না, তা বলাই বাহুল্য। কারণ,মাদ্রাসার প্রধান পদাধিকারী সুপারেরঅনুমতি ছাড়া শিক্ষার্থী ভর্তি সম্ভব নয়। উপরন্তু ওই ছাত্রী সুপারের চোখের সামনেই মাদ্রাসায় যাওয়া-আসা করছিল এবং এ পর্যায়েই সুপার তাকে বিয়ে করার প্রস্তাব দিয়েছিলেন। ছাত্রীর পরিবার তাঁর প্রস্তাবে রাজি হয়নি বলেই ছাত্রীটিকে মাদ্রাসা থেকে বহিষ্কার করে তার চরিত্র সম্পর্কে কুৎসা রটানো হচ্ছে। শুধু তা–ই নয়, এ ঘটনায় মাদ্রাসাটির কিছু শিক্ষার্থী ও এলাকাবাসী মাদ্রাসা সুপারের অপসারণের দাবিতে বিক্ষোভ করলে সুপার তাঁর পক্ষে কিছু শিক্ষার্থীকে দিয়ে মানববন্ধন করিয়েছেন। ফলে ওই মাদ্রাসায় পড়াশোনার পরিবেশ বিঘ্নিত হচ্ছে, সব শিক্ষার্থীর ক্ষতি হচ্ছে।\nসাম্প্রতিক কালে দেশের বিভিন্ন এলাকায় শিক্ষাপ্রতিষ্ঠানের ছাত্রীরা নিজের শিক্ষকদের দ্বারা নানা রকমের যৌন হয়রানি, নির্যাতন, এমনকি সহিংসতার শিকার হচ্ছে। এটা অত্যন্ত উদ্বেগজনক বিষয়। ফরিদপুরের ওই মাদ্রাসাছাত্রীর মা উপজেলা নির্বাহী কর্মকর্তার কাছে লিখিতভাবে মাদ্রাসা সুপার মোহাম্মদ মিজানুর রহমানের বিরুদ্ধে অভিযোগ করেছেন। আমরা আশা করব, অবিলম্বে তাঁর বিরুদ্ধে যথাযথ পদক্ষেপ নেওয়া হবে। এ ধরনের ব্যক্তিদের, বিশেষ করে মেয়েদের শিক্ষাপ্রতিষ্ঠানগুলো থেকে দূরে রাখা উচিত।\n'}, {'headline': '\nউদ্যোগ নিন, ঢাকাকে বাঁচান\nরাজধানীর বাসযোগ্যতা\n', 'article': '\nগল্প, কবিতা, গানে ঢাকাকে যতই ‘প্রাণের শহর’, ‘জাদুর শহর’, ‘স্বপ্নের শহর’—ইত্যাকার বিশেষণে বিভূষিত করা হোক, আদতে বসবাসের দিক থেকে শহরটির অবস্থা শোচনীয় বললে প্রায় কিছুই বলা হয় না। আদর্শ বৈশ্বিক মানের নিরিখে এই শহরের যাতায়াত, পয়োনিষ্কাশন, আবাসন, জ্বালানি, পানিসহ প্রাত্যহিক জীবনঘনিষ্ঠ অতিপ্রয়োজনীয় খাতগুলোর অবস্থা ভয়াবহ। বিভিন্ন আন্তর্জাতিক জরিপে বহু বছর ধরেই বসবাসের অযোগ্য শহর হিসেবে বিশ্বের অন্যান্য শহরের মধ্যে ঢাকার অবস্থান প্রথম সারিতে থাকছে।\nযুক্তরাজ্য থেকে প্রকাশিত বাণিজ্যবিষয়ক প্রভাবশালী সাময়িকী দ্য ইকোনমিস্ট-এর গবেষণা প্রতিষ্ঠান ইকোনমিক ইন্টেলিজেন্স ইউনিট (ইআইইউ) গত বুধবার ২০১৯ সালের যে তালিকা প্রকাশ করেছে, তাতে বিশ্বের বসবাসের অযোগ্য শহরগুলোর তালিকায় তৃতীয় অবস্থানে আছে ঢাকা। বসবাসযোগ্যতার দিক দিয়ে ১৪০টি শহরের মধ্যে ঢাকার অবস্থান এখন ১৩৮তম। ঢাকার চেয়ে খারাপ অবস্থা কেবল যুদ্ধবিধ্বস্ত শহর সিরিয়ার দামেস্ক ও নাইজেরিয়ার লাগোস। গত বছরের তুলনায় ইআইইউ ইনডেক্সে ঢাকা এক ধাপ এগিয়েছে, এ নিয়ে অবশ্য আমরা আত্মতৃপ্তিতে ভুগতে পারি। ‘গ্লোবাল লিভেবিলিটি ইনডেক্স’–এ আগের বছর ঢাকা শহরের অবস্থান ছিল ১৩৯তম। আর এবার ১৩৮তম।\nশহরগুলোর বাসযোগ্যতা নির্ধারণের ক্ষেত্রে সিপিইউ যেসব বৈশিষ্ট্য নির্ধারণ করেছে সেগুলো হচ্ছে স্থিতিশীলতা, স্বাস্থ্যসেবা, সংস্কৃতি ও পরিবেশ, শিক্ষা ও অবকাঠামো। লক্ষণীয় বিষয় হলো পাঁচটি বৈশিষ্ট্যের মধ্যে ঢাকা দুটি বিষয়ে বেশ পিছিয়ে রয়েছে। তার একটি হলো ‘সংস্কৃতি ও পরিবেশ’ এবং অন্যটি হলো ‘অবকাঠামো’। এই দুটি বৈশিষ্ট্যের মধ্যে যা যা রয়েছে সেগুলো হলো জলবায়ু ও তাপমাত্রা, দুর্নীতির মাত্রা, সামাজিক বা ধর্মীয় প্রতিবন্ধকতা, খেলাধুলার সুযোগ, খাদ্য ও পানীয় দ্রব্য, ভোগ্যপণ্য ও সেবা, সড়ক পরিবহনব্যবস্থা, গৃহায়ণ, জ্বালানি, পানি এবং টেলিযোগাযোগব্যবস্থা।\nএই বৈশিষ্ট্যগুলো যদি কেউ বা কোনো গবেষণা প্রতিষ্ঠান একটি একটি করে বিশ্লেষণ করে, তাহলে যে একটি ভয়াবহ চিত্র ফুটে উঠবে, তা সহজেই অনুমেয়।\nএ কথা সত্য যে বসবাসের উপযোগী শহরের তালিকার প্রথম দিকে যেসব শহরের নাম এসেছে, সেই মেলবোর্ন, ভিয়েনা, ওসাকা বা ভ্যাঙ্কুভারের জনসংখ্যা ঢাকার তুলনায় খুবই কম। মেলবোর্ন বা ভিয়েনায় ঢাকার একটি অংশের লোক ঢুকিয়ে দিলে সেখানকারও সব ব্যবস্থা ভেঙে পড়তে পারে। কিন্তু কথা হলো জনঘনত্বের এই বাস্তবিক অবস্থা মাথায় রেখেই ঢাকাকে বসবাসের উপযোগী করতে অনেক আগে থেকেই পদক্ষেপ নেওয়া দরকার ছিল। একটু সুষ্ঠু পরিকল্পনা অনুযায়ী এগোলে হয়তো এ শহরের বসবাসের মান উন্নত করা সম্ভব হতো।\nএখন সরকার নানা অবকাঠামো তৈরি করে পরিস্থিতি সামাল দেওয়ার চেষ্টা করছে। কিন্তু পরিস্থিতি যতটা ভয়াবহ, সে তুলনায় এসব উদ্যোগ খুবই সামান্য। সবচেয়ে বড় কথা, এসব উন্নয়নকাজে সমন্বয়ের অভাব প্রকট। ঢাকার বিভিন্ন কর্মকাণ্ডের সঙ্গে যুক্ত প্রতিষ্ঠানগুলোর মধ্যে যেমন সমন্বয় নেই, তেমনি ব্যবস্থাপনার ক্ষেত্রেও রয়েছে দক্ষতায় ঘাটতি। এর সঙ্গে দুর্নীতি যুক্ত হয়ে পরিস্থিতিকে নিয়ন্ত্রণহীন করে ফেলেছে। ঢাকার বাসযোগ্যতা নিশ্চিত করতে হলে শুরুতে রাজনৈতিক সদিচ্ছার প্রমাণ রাখতে হবে। রাজনৈতিক বিচার-বিবেচনা ও গোষ্ঠীস্বার্থের ঊর্ধ্বে উঠে সমস্যাগুলোর দিকে মনোযোগ দিতে হবে।\nঢাকার স্বার্থ রক্ষা করতে হলে শক্তিশালী একটি একক কর্তৃপক্ষ গঠনের কথা বিশেষজ্ঞ মহল থেকে অনেক দিন ধরেই বলা হচ্ছে। তেমন কিছু এখন করা না গেলেও একটি শক্তিশালী সমন্বয় কমিটি গঠনের প্রস্তাব বিভিন্ন সময়ে এসেছে। যেখানে সবগুলো প্রতিষ্ঠান মিলে সামগ্রিকভাবে ঢাকার দেখভাল ও প্রয়োজনীয় উন্নয়ন পরিকল্পনা নিতে পারবে। কিন্তু এসব বাস্তবায়নের কোনো উদ্যোগ আছে বলে মনে হয় না।\n'}, {'headline': '\nনিরাপদ পানির জন্য উগান্ডায় ‘প্রশিক্ষণে’ ৪১ জন\n', 'article': '\nউগান্ডার বেশির ভাগ মানুষ নিরাপদ পানি থেকে বঞ্চিত। সেখানে উন্নত পয়োনিষ্কাশন সুবিধারও অভাব। অথচ চট্টগ্রাম ওয়াসা তাদের ২৭ জন কর্মকর্তা–কর্মচারীকে ‘প্রশিক্ষণের’ জন্য পূর্ব–মধ্য আফ্রিকার এই দরিদ্র দেশে পাঠিয়েছে। তাঁদের সঙ্গে বিভিন্ন মন্ত্রণালয় ও দপ্তরের আরও ১৪ জন কর্মকর্তাও দেশটি ভ্রমণে গেছেন।বিশ্বব্যাংকের অর্থায়নে ১ হাজার ৮০০ কোটি টাকার ‘চিটাগং ওয়াটার সাপ্লাই ইমপ্রুভমেন্ট অ্যান্ড স্যানিটেশন প্রজেক্ট’ (সিডব্লিউএসআইএসপি) বাস্তবায়নের কাজ করছে চট্টগ্রাম ওয়াসা। এ প্রকল্পের অধীনে ‘ওয়াসার সক্ষমতা বাড়াতে’ পরামর্শক প্রতিষ্ঠান হিসেবে কাজ করছে উগান্ডার ‘ন্যাশনাল ওয়াটার অ্যান্ড স্যুয়ারেজ করপোরেশন’। এ জন্য ওয়াসা থেকে প্রায় ১১০ কোটি টাকা নিচ্ছে প্রতিষ্ঠানটি।\nপরামর্শক প্রতিষ্ঠানটিই চার ভাগে ওয়াসা ও মন্ত্রণালয়ের ৪১ জন কর্মকর্তা-কর্মচারীকে তাদের দেশে প্রশিক্ষণের জন্য নিয়ে গেছে। একই প্রকল্পের অধীনে নেদারল্যান্ডসেও গেছেন ১৫ জন কর্মকর্তা।\nতবে উগান্ডা সফর নিয়ে প্রশ্ন তুলেছেন ওয়াসা বোর্ডেরই কয়েকজন সদস্য ও সংস্থাটির একাধিক কর্মকর্তা। একটি দরিদ্র দেশে প্রশিক্ষণের জন্য যাওয়াকে তাঁরা বলছেন ‘আনন্দ ভ্রমণ’। কর্মকর্তা–কর্মচারীদের খুশি রাখতে ওয়াসার ব্যবস্থাপনা পর্ষদ এ কাজ করেছে। আর মন্ত্রণালয়সহ বিভিন্ন দপ্তরের কর্মকর্তাদের নিয়ে যাওয়া হয়েছে প্রকল্প অনুমোদনসহ বিভিন্ন ক্ষেত্রে সুবিধা পেতে।\nওয়াসার একজন কর্মকর্তা জানান, এসব সফরে ব্যয় হয়েছে অন্তত পাঁচ কোটি টাকা। প্রাথমিকভাবে এ ব্যয় বিশ্বব্যাংক বহন করলেও পরে সুদে-আসলে তা ওয়াসাকেই পরিশোধ করতে হবে।\nউগান্ডার অভিজ্ঞতাসর্বশেষ দুই দলে উগান্ডা ঘুরে আসা পাঁচজন কর্মকর্তার সঙ্গে কথা হয় প্রথম আলোর। তাঁরা জানান, চট্টগ্রাম থেকে উড়োজাহাজে ঢাকা যান প্রথমে। সেখানে তাঁদের সঙ্গে যোগ দেন মন্ত্রণালয়ের কর্মকর্তারা। এরপর শাহজালাল আন্তর্জাতিক বিমানবন্দর থেকে তাঁরা দুবাই হয়ে উগান্ডার এনতেব্বের আন্তর্জাতিক বিমানবন্দরে নামেন। সেখান থেকে ৫১ কিলোমিটার দূরে রাজধানী কাম্পালায় নেওয়া হয় তাঁদের। এরপর যান জিনজা শহরে। তাঁরা স্পিডবোটে করে ঘুরে বেড়ান নীল নদের অন্যতম উৎপত্তিস্থল ভিক্টোরিয়া হ্রদে। ঘোরেন দুই মেরুর মধ্যবর্তী স্থান ইকোয়েটরেও। পাশাপাশি উগান্ডার পানি প্রকল্প ও বিভিন্ন কর্মশালায়ও অংশ নেন তাঁরা। সব খরচ বহন করার পাশাপাশি প্রায় দুই লাখ টাকা করে ‘পকেট মানিও’ দেওয়া হয় তাঁদের।\n\nপ্রশিক্ষণের নামে ৪১ জনের উগান্ডা ভ্রমণউগান্ডা সফর নিয়ে বোর্ড সদস্যদেরই প্রশ্ননেদারল্যান্ডসেও গেছেন ১৫ জন কর্মকর্তাসফরে ব্যয় হয়েছে অন্তত পাঁচ কোটি টাকা\n\nউগান্ডা ঘুরে আসা কর্মকর্তাদের কয়েকজন বলেছেন, তাঁরা সেখানে সড়কে যত্রতত্র খোঁড়াখুঁড়ি দেখেননি। নগর পরিচালনা সংস্থার সঙ্গে সমন্বয় করে কাজ করা হয় বলে তাঁদের জানানো হয়।\nউগান্ডা সফরের বিষয়টি নিশ্চিত করেন সিডব্লিউএসআইএসপির উপপরিচালক মোহাম্মদ আরিফুল ইসলাম। তিনি প্রথম আলোকে বলেন, ‘কারিগরি দিক থেকে পানি ব্যবস্থাপনায় উগান্ডা আমাদের চেয়ে উন্নত না হলেও অফিস ব্যবস্থাপনা ও গ্রাহকদের সেবা দেওয়ার ক্ষেত্রে তারা এগিয়ে। রাস্তাঘাট পরিষ্কার-পরিচ্ছন্ন। চট্টগ্রাম ওয়াসায় এসব বাস্তবায়নের চেষ্টা চলছে।’\nপ্রকল্প–সংশ্লিষ্ট না হয়েও মন্ত্রণালয়সহ বিভিন্ন দপ্তরের কর্মকর্তাদের সফরে যাওয়ার বিষয়ে আরিফুল ইসলাম বলেন, উন্নয়ন প্রকল্প প্রস্তাবনার (ডিপিপি) অনুমোদনের সময় তাঁদের সফরে অন্তর্ভুক্তির বিষয়টি উল্লেখ ছিল।\nজানতে চাইলে ওয়াসার ব্যবস্থাপনা পরিচালক এ কে এম ফজলুল্লাহ বলেন, বিশ্বব্যাংকের পরামর্শেই উগান্ডায় গেছেন কর্মকর্তারা। বিশ্বব্যাংক সিডব্লিউএসআইএসপি–তে ঋণ দিয়েছে। তারাই বলেছে প্রশিক্ষণের জন্য উগান্ডায় যেতে হবে।\nচার ভাগে উগান্ডায়উগান্ডায় যাওয়া ৪১ কর্মকর্তা–কর্মচারীর মধ্যে ২৭ জন ওয়াসার বিভিন্ন স্তরের কর্মকর্তা–কর্মচারী। অন্যরা স্থানীয় সরকার মন্ত্রণালয়, অর্থনৈতিক সম্পর্ক বিভাগ, পরিকল্পনা বিভাগসহ বিভিন্ন দপ্তরের কর্মকর্তা।\n২০১৬ সালে প্রথম দফায় আট দিনের সফরে উগান্ডা যান ওয়াসার চার কর্মচারী সংগঠনের আটজন নেতা। চার সংগঠন হলো শ্রমিক লীগের অন্তর্ভুক্ত চট্টগ্রাম ওয়াসা শ্রমিক কর্মচারী ইউনিয়ন, জাতীয়তাবাদী শ্রমিক দলের অন্তর্ভুক্ত শ্রমিক কর্মচারী ইউনিয়ন, নির্দলীয় শ্রমিক কর্মচারী ইউনিয়ন এবং সরকারদলীয় পরিচয় দেওয়া চট্টগ্রাম ওয়াসা এমপ্লয়িজ ইউনিয়ন।\nএরপর ২০১৭ সালের ১৫ থেকে ২৪ ডিসেম্বর দেশটি সফর করেন ১৫ জন। তাঁদের মধ্যে আটজন ওয়াসার কর্মকর্তা। অন্যদের মধ্যে ছিলেন তখনকার স্থানীয় সরকার বিভাগের উপসচিব, অর্থনৈতিক সম্পর্ক বিভাগের জ্যেষ্ঠ সহকারী সচিবসহ বিভিন্ন দপ্তরের সাতজন কর্মকর্তা। চলতি বছরের ২৬ মে থেকে ৪ জুন পর্যন্ত উগান্ডা সফরে যায় তিন সদস্যের ওয়াসার তৃতীয় দলটি। সর্বশেষ ১৩ থেকে ২৩ জুলাই পর্যন্ত দেশটি সফর করেন ওয়াসার আটজন এবং বিভিন্ন দপ্তরের সাতজন কর্মকর্তা।\nগেছেন নেদারল্যান্ডসওএকই প্রকল্পের অধীনে ওয়াসা, মন্ত্রণালয় ও বিভিন্ন দপ্তরের ১৫ কর্মকর্তা গেছেন নেদারল্যান্ডসেও। এ প্রকল্পের অধীনে পরামর্শক প্রতিষ্ঠান হিসেবে কাজ করছে ‘ইউনিস্কো–আইএইচই’ নামের নেদারল্যান্ডসের একটি প্রতিষ্ঠানও। দুই ভাগে সে দেশে সফর করেছেন ওয়াসার সাতজন কর্মকর্তা। অন্যরা মন্ত্রণালয়সহ বিভিন্ন দপ্তরের।\nচট্টগ্রাম ওয়াসায় মোট কর্মকর্তা আছেন প্রায় ৫০ জন। তাঁদের মধ্যে ২৪ জন এই প্রকল্পের অধীনে দুটি দেশে গেলেন।\nবাংলাদেশ ও উগান্ডার যত পার্থক্যতৃতীয় বিশ্বের দেশগুলোতে বিশুদ্ধ পানির প্রাপ৵তা নিশ্চিতে কাজ করা অলাভজনক প্রতিষ্ঠান ‘ওয়াটার ডট ওআরজি’র প্রতিবেদন অনুযায়ী, উগান্ডার ৬১ শতাংশ মানুষ এখনো নিরাপদ পানি থেকে বঞ্চিত এবং ৭৫ শতাংশের উন্নত পয়োনিষ্কাশন ব্যবস্থা সুবিধা নেই।\nএ ছাড়া বাংলাদেশের মাথাপিছু আয় ১ হাজার ৯০৯ মার্কিন ডলার আর উগান্ডার মাত্র ৭২৫। বাংলাদেশের পুরুষ ও নারীর গড় আয়ু যথাক্রমে ৭০ দশমিক ৮ বছর ও ৭৩ দশমিক ৮ বছর। উগান্ডার পুরুষ ও নারীর গড় আয়ু যথাক্রমে ৫৪ ও ৫৫ বছর। তবে সবচেয়ে দুর্নীতিগ্রস্ত দেশের তালিকায় বাংলাদেশ ও উগান্ডার অবস্থান সমান্তরাল। দুর্নীতিবিরোধী আন্তর্জাতিক সংস্থা ট্রান্সপারেন্সি ইন্টারন্যাশনালের গত ২৯ জানুয়ারির প্রতিবেদন অনুযায়ী, এ ক্ষেত্রে দুটি দেশেরই অবস্থান ১৩।\nউগান্ডার মতো একটি অনুন্নত দেশে ওয়াসার কর্মকর্তাদের প্রশিক্ষণ নিতে যাওয়া প্রসঙ্গে সচেতন নাগরিক কমিটি বা সনাক-টিআইবি, চট্টগ্রামের সভাপতি আকতার কবির চৌধুরী ক্ষোভ প্রকাশ করে প্রথম আলোকে বলেন, উগান্ডা বাংলাদেশের চেয়ে প্রায় সব দিক থেকে পিছিয়ে। এমন একটি দেশে গিয়ে প্রশিক্ষণ গ্রহণের কী অর্থ?\nআকতার কবির চৌধুরী বলেন, চট্টগ্রামের মানুষ ঠিকমতো পানি পাচ্ছে না, বারবার খোঁড়াখুঁড়ির যন্ত্রণায় সারা বছরই অতিষ্ঠ থাকে, আর কর্মকর্তারা আছেন প্রশিক্ষণের নামে জনগণের টাকা লুটপাটে। এ বিষয়ে দুর্নীতি দমন কমিশনের নজর দেওয়া দরকার।\n'}, {'headline': '\nটিলার পেট কেটে উঠছে টিনের ঘর\n', 'article': '\n\nটিলাগুলো প্রায় ১৫০ ফুট উঁচু। টিলা কেটে কেটে ঘর বানিয়ে দিব্যি বাস করছে পরিবারগুলো। নিচের অংশ সামনে থেকে দেখলে মনে হবে টিলার পেট কেটে ফেলা হয়েছে। রয়েছে শুধু পেছনের অংশ। কোনোটি আবার ন্যাড়া মাথায় ঠায় দাঁড়িয়ে আছে। সবুজ টিলার বুকে বেরিয়ে আসা লাল মাটি যেন কাঁদছে! যেন রক্তাক্ত টিলাগুলো।\n\n\nসিলেট নগরের কালিবাড়ি-আখালিয়া এলাকায় বেশ কয়েকটি টিলা রয়েছে। নগরের উত্তর, পূর্ব ও পশ্চিম দিক চা–বাগানবেষ্টিত এলাকা হওয়ায় ছোট-বড় অসংখ্য টিলা রয়েছে। সেখানেই বেশি চোখে পড়ে এই বাড়িগুলো। এলাকাবাসী জানান, ফটকে তালা লাগিয়ে রাতের আঁধারে চলে টিলা কাটার উৎসব চলে। এর ঠিক উল্টো দিকে অবস্থান মজুমদার টিলার। একই কৌশলে কাটা হচ্ছে এই টিলাগুলো।\n\nএকসময় সিলেট শহরকে সবুজ দেখাত। দিনে দিনে তা কমে আসছে। পরিবেশ আইন অমান্য করে নগরের বিভিন্ন এলাকায় টিলা কেটে হচ্ছে আবাসন। ব্যক্তিমালিকানাধীন থেকে শুরু করে সরকারি জায়গায় এসব টিলার অস্তিত্ব থাকা দায়। অবৈধভাবে কাটা টিলার নিচে ঝুঁকি নিয়ে তৈরি করা হচ্ছে ঘরবাড়ি। টিলাধসের আশঙ্কা উড়িয়ে দিয়ে কাটা টিলার নিচেই বসবাস করছে মানুষ। একদিকে পরিবেশ বিনষ্ট হচ্ছে, অন্যদিকে টিলার নিচে লোকজনও ঝুঁকিতে। জরিমানা হওয়াতেও থেমে নেই টিলা কাটা।\n\nগত শুক্রবার দুপুর থেকে বিকেল পর্যন্ত সিলেট নগরের আখালিয়া, ব্রাহ্মণশাসন, হাওলাদারপাড়ায় সরেজমিনে দেখা গেছে, আখালিয়া রাইফেলস ক্লাবের ব্রাহ্মণশাসন টিলাটির একাংশ দীর্ঘদিন ধরে কেটে ফেলা হয়েছে। টিলাটির পশ্চিম দিক অক্ষত থাকলেও এর উল্টো দিকে ক্ষতবিক্ষত অবস্থা। টিলাটির নিচে তৈরি করা হয়েছে ঘরবাড়ি। এলাকাবাসী বলেন, দীর্ঘদিন ধরে টিলাটি কেটে কেটে ছোট করা হচ্ছে। এর ঠিক বাঁ দিকে লাগোয়া কালিবাড়ি-হাওলাদারপাড়ায় আরও একটি টিলা প্রায় প্রায় দেড় বছর ধরে কাটা হচ্ছে। সমতল থেকে প্রায় ১২০ ফুট উঁচু টিলাটি একদিক পুরোটা কেটে সমান করায় পেছনের অংশ কিছুটা ঢালের মতো রয়েছে। এর ঠিক নিচে তৈরি করা হয়েছে দুটি ঘর। এই টিলায় একাধিকবার পরিবেশ অধিদপ্তর অভিযান চালালেও টিলা কাটা বন্ধ হয়নি।\n\nস্থানীয় পরিবেশবাদী সংগঠন ভূমিসন্তান বাংলাদেশের সমন্বয়ক আশরাফুল কবীর প্রথম আলোকে বলেন, পৃথিবীর পরিবেশ আজ হুমকির মুখে। আর এ সময়ে সিলেটে চলছে টিলা কাটার মহোৎসব। তিনি সিলেটের পাহাড়-টিলা নিশ্চিহ্ন হওয়ার শঙ্কা নিয়ে বলেন, পরিবেশ অধিদপ্তর ও স্থানীয় প্রশাসনের উচিত টিলা কাটায় জড়িত ব্যক্তিদের বের করে আইনি ব্যবস্থা নেওয়া। পরিবেশ অধিদপ্তরকে টিলা কারা কাটছে, তা দায়িত্ব নিয়ে খোঁজ নিতে হবে।\n\n\nসিলেট বিভাগের পরিবেশ অধিদপ্তরের বিভাগীয় পরিচালক ইসরাত জাহান পান্না প্রথম আলোকে জানান, সিলেটের দুটি টিলার মালিককে প্রায় ৪৫ লাখ টাকা জরিমানা করা হয়েছে। একই কর্মকাণ্ডের পুনরাবৃত্তি ঘটালে আরও বেশি জরিমানা করা হবে। তিনি বলেন, ওই দুটি টিলা নিয়ে পরিবেশ অধিদপ্তরের পর্যবেক্ষণ আছে।\n\n\n\n'}, {'headline': '\nবাংলাদেশের হয়ে ‘ব্যাট’ করছে বৃষ্টি\n', 'article': '\n\nম্যাচ বাঁচাতে আজ সারা দিন ব্যাট করতে হতো বাংলাদেশকে। কিন্তু অবস্থাদৃষ্টে মনে হচ্ছে, চট্টগ্রামের আকাশ বাংলাদেশের সেই পাহাড়সম কাজের চাপের ভাগ নিতে চলে এসেছে। চট্টগ্রামে সকাল থেকে হচ্ছে ঝুম বৃষ্টি।\nগতকাল রাত থেকেই চট্টগ্রামের আকাশটা গোমড়ামুখে আছে। সারা রাত বৃষ্টি হয়েছে, সকালেও বৃষ্টি থামার কোনো লক্ষণ দেখা যায়নি। ফলে, চট্টগ্রামের আকাশের সঙ্গে তাল মিলিয়ে আফগান খেলোয়াড় আর কর্মকর্তাদের মুখও গোমড়া হচ্ছে আস্তে আস্তে। আর হবে নাই–বা কেন? আর মাত্র চারটা উইকেট নিয়ে নিলে যেখানে তারা ইতিহাসের দ্বিতীয় টেস্ট জিতে যাবে, সহজ জয়ের পথে বৃষ্টি বাধা হয়ে দাঁড়ালে তাদের ভালো লাগবেই–বা কেন?\nএখনো পিচ ঢেকে রেখেছে কর্তৃপক্ষ। বৃষ্টির গতিক ও পিচের অবস্থা দেখে সন্দেহ করা হচ্ছে, হয়তো প্রথম সেশনটা সাজঘরেই কাটাতে হবে দুই দলকে। জয়ের আশায় সকাল সকাল আফগানিস্তান মাঠে চলে এলেও বৃষ্টি দেখে বাংলাদেশ দল হোটেল থেকে মাঠে এসেছে গদাই-লস্করি চালে। জানা গেছে, বৃষ্টির কারণে এই টেস্ট কভার করতে আসা সাংবাদিকেরাও নির্ধারিত সময়ে মাঠে আসেননি, ধীরলয়ে এসেছেন। একই অবস্থা ধারাভাষ্যকারদেরও।\nগতকাল সাকিব আল হাসান বলেছিলেন, টেস্ট বাঁচানোর জন্য বৃষ্টির ওপরেও ভরসা করতে হচ্ছে বাংলাদেশকে, ‘হারের খুব কাছাকাছি। বৃষ্টি আর স্বয়ং আল্লাহ যদি আমাদের (অপরাজিত) দুজনকে দিয়ে না খেলান, তাহলে হারার সম্ভাবনা খুবই বেশি।’\nশেষ পর্যন্ত অধিনায়কের মনের সুপ্ত বাসনাই হয়তো পূরণ করতে যাচ্ছে চট্টগ্রামের আকাশ!\n'}, {'headline': '\nবিদ্যুতের খুঁটি ও রেলিং ভেঙে বাস খাদে, নিহত ১\n', 'article': '\nসড়কের মোড়ে বিদ্যুতের খুঁটি। সেটা পেরিয়ে খাদ। খাদ থেকে সড়কের নিরাপত্তার জন্য দেওয়া লোহার রেলিং। সেই বিদ্যুতের খুঁটি আর রেলিং ভেঙে দ্রুতগতির বাসটি পড়ে যায় সড়কের পাশের খাদে। এতে এক নারী যাত্রী নিহত হয়েছেন। আহত হয়েছেন বাসের সুপারভাইজারসহ ১৬ আরোহী।  বিজিবি ঠাকুরগাঁও সেক্টর কার্যালয় এলাকার পূর্ব পাশের হাজির মোড়ে ঠাকুরগাঁও-দিনাজপুর মহাসড়কে আজ সোমবার ভোররাতে এই দুর্ঘটনা ঘটে। যাত্রীদের অভিযোগ, চালক শুরু থেকেই বেপরোয়া গতিতে বাসটি চালাচ্ছিলেন।\nনিহত নারীর নাম-পরিচয় তাৎক্ষণিকভাবে জানা যায়নি। দুর্ঘটনার পর বাসের চালক পালিয়ে যান।\nযাত্রী, হাইওয়ে পুলিশ ও প্রত্যক্ষদর্শী ব্যক্তিরা জানান, গতকাল রোববার রাত আটটার দিকে ঢাকার উত্তরা থেকে পঞ্চগড়ের তেঁতুলিয়ার উদ্দেশে হানিফ এন্টারপ্রাইজের বাসটি রওনা হয়। শুরু থেকেই চালক বেপরোয়াভাবে বাসটি চালাচ্ছিলেন। আজ ভোররাত চারটার দিকে বাসটি বিজিবি ঠাকুরগাঁও সেক্টর কার্যালয় এলাকার পূর্ব পাশের সড়কের বাঁকে না গিয়ে একটি বিদ্যুতের খুঁটিতে ধাক্কা খায়। বাসের ধাক্কায় বিদ্যুতের খুঁটি ভেঙে মাটিতে পড়ে যায়। পরে বাসটি সড়কের রেলিং ভেঙে পাশের খাদে পড়ে গাছের সঙ্গে আটকে যায়। এতে ঘটনাস্থলেই এক নারী বাসযাত্রী নিহত হন। বাসটির সুপারভাইজারসহ আহত হন ১৬ জন আরোহী।\nপরে স্থানীয় লোকজন, হাইওয়ে পুলিশ ও ফায়ার সার্ভিসের সদস্যরা আহত ব্যক্তিদের উদ্ধার করেন। চিকিৎসার জন্য তাঁদের ঠাকুরগাঁও আধুনিক সদর হাসপাতালে পাঠানো হয়।\nঠাকুরগাঁও ফায়ার সার্ভিসের স্টেশন কর্মকর্তা মফিদার রহমান বলেন, খবর পেয়ে তাঁদের কর্মীরা ঘটনাস্থলে গিয়ে উদ্ধারকাজ শুরু করেন। ঘটনাস্থল থেকে এক নারীর মৃতদেহ উদ্ধার করা হয়।\nদুর্ঘটনাকবলিত বাসের যাত্রী পঞ্চগড়ের তেঁতুলিয়ার বাসিন্দা শরিফুল ইসলাম বলেন, বঙ্গবন্ধু সেতু পার হওয়ার পর থেকে চালক অত্যন্ত দ্রুতগতিতে বাস চালাচ্ছিলেন। যাত্রীরা বারবার বলা সত্ত্বেও বাসের গতি কমাননি চালক।\nবাসটির আরেক যাত্রী পঞ্চগড়ের মো. সাব্বির জানান, বিজিবি ঠাকুরগাঁও সেক্টর কার্যালয় এলাকায় আসার পর বাসের চালক নিয়ন্ত্রণ হারান। প্রথমে বাসটি বিদ্যুতের খুঁটিকে ধাক্কা দেয়। পরে রেলিং ভেঙে সড়কের পাশের খাদে পড়ে গাছের সঙ্গে আটকে যায়।\nঠাকুরগাঁও আধুনিক সদর হাসপাতালের জরুরি বিভাগের কর্মরত চিকিৎসক ভবতোষ রায় জানান, দুর্ঘটনায় আহত ব্যক্তিদের হাসপাতালে চিকিৎসা দেওয়া হয়েছে।\nবোদা হাইওয়ে পুলিশের উপপরিদর্শক নাজমুল ইসলাম বলেন, ‘খবর পেয়ে আমরা ঘটনাস্থলে গিয়ে উদ্ধারকাজে সহায়তা করি। লাশ উদ্ধার করে জেলা সদর হাসপাতালের মর্গে পাঠানো হয়েছে। দুর্ঘটনার পর চালক পালিয়ে গেছেন।’\n'}, {'headline': '\nকুমিল্লায় পুলিশের সঙ্গে ‘বন্দুকযুদ্ধে’ নিহত ৩\n', 'article': '\nকুমিল্লার বুড়িরচং উপজেলায় ‘বন্দুকযুদ্ধে’ তিন ব্যক্তি নিহত হয়েছেন বলে জানিয়েছে পুলিশ। গতকাল রোববার দিবাগত রাত পৌনে তিনটার দিকে উপজেলার কোমাল্লা এলাকায় এ ঘটনা ঘটে।নিহত তিনজন হলেন কুমিল্লার দেবীদ্বার উপজেলার চরবাকর গ্রামের মো. বাবুল (৩৯), ব্রাহ্মণপাড়া উপজেলার গোপালনগর গ্রামের এরশাদুল হক (২৭) এবং বুড়িচং উপজেলার জগৎপুর গ্রামের অলি মিয়া (৪৩)। পুলিশ বলছে, নিহত ব্যক্তিরা সংঘবদ্ধ ডাকাত দলের সদস্য ছিলেন। তাঁদের বিরুদ্ধে কুমিল্লার বিভিন্ন থানায় অন্তত পাঁচটি মামলা রয়েছে।\nপুলিশ বলছে, ঘটনার সময় পুলিশের পাঁচ সদস্য আহত হয়েছেন।\nবুড়িচং থানার ভারপ্রাপ্ত কর্মকর্তা (ওসি) আকুল চন্দ্র বিশ্বাস জানান, গতকাল রাতে বুড়িচংয়ের কোমাল্লা এলাকায় একদল ডাকাত ডাকাতির প্রস্তুতি নিচ্ছে—এমন খবর পেয়ে কুমিল্লা জেলা গোয়েন্দা (ডিবি) পুলিশ ও বুড়িচং থানার পুলিশ যৌথভাবে ঘটনাস্থলে যায়। পুলিশের উপস্থিতি টের পেয়ে সংঘবদ্ধ ডাকাত দল পুলিশের ওপর গুলি ছোড়ে। আত্মরক্ষার্থে পুলিশও পাল্টা গুলি ছোড়ে। এ সময় দুই পক্ষের গোলাগুলিতে তিন ডাকাত গুরুতর আহত হন। পরে কুমিল্লা মেডিকেল কলেজ হাসপাতালে নেওয়ার পথে তাঁরা মারা যান।\nওসি জানান, আহত পুলিশ সদস্যদের কুমিল্লা মেডিকেল কলেজ হাসপাতালে ভর্তি করা হয়েছে।\n\xa0\n'}, {'headline': '\nঅপরাধে জড়ানো কিশোরদের তালিকা করবে পুলিশ\n', 'article': '\nপাড়া–মহল্লায় অপরাধে জড়িয়ে পড়া কিশোরদের তালিকা করবে পুলিশ। তাদের বিরুদ্ধে প্রয়োজনে শাস্তিমূলক ব্যবস্থা নেওয়া হবে। গতকাল রোববার ঢাকা মহানগর পুলিশের মাসিক অপরাধ পর্যালোচনা সভায় এই সিদ্ধান্ত এসেছে।\nবৈঠকে উপস্থিত ঊর্ধ্বতন এক কর্মকর্তা নাম প্রকাশ না করার শর্তে প্রথম আলোকে বলেন, অপরাধে জড়িয়ে পড়া কিশোরদের শনাক্তে বিট পুলিশিং জোরদারের সিদ্ধান্ত নেওয়া হয়েছে। অপরাধে জড়িয়ে পড়া কিশোর–তরুণদের তালিকা তৈরি করবে পুলিশ। শাস্তিযোগ্য অপরাধে জড়ালে শাস্তি নিশ্চিত করা, না হলে বুঝিয়ে সুপথে ফিরিয়ে আনতে চায় পুলিশ। যারা এই কিশোরদের অপরাধে সম্পৃক্ত হতে বাধ্য করছে, তাদেরও শনাক্ত করার সিদ্ধান্ত নেওয়া হয়েছে গতকাল।\nএ ছাড়া মঙ্গলবার পবিত্র আশুরা উপলক্ষে নিরাপত্তা ব্যবস্থা জোরদার করতে নির্দেশ দেওয়া হয়েছে। অপরাধ পর্যালোচনা সভায় হত্যা, ছিনতাই, অপহরণ ও গণধর্ষণ মামলার অগ্রগতি সম্পর্কে আলোচনা হয়। গত মাসে এ ধরনের অপরাধের আসামি শনাক্তে পুলিশ ভালো করেছে বলে মনে করছে ডিএমপি। এর ফল হিসেবে পুরস্কৃত করা হয়েছে পুলিশের বিভিন্ন পর্যায়ের সদস্যদের।\n\nদেশের কোথাও যেন কিশোর ‘গ্যাং কালচার’ গড়ে উঠতে না পারে, সে ক্ষেত্রে তৎপর থাকার জন্য নির্দেশ দিয়েছেন পুলিশপ্রধান।\n\nবৈঠকে উপস্থিত সূত্রগুলো বলছে, গতকাল ঢাকা মহানগর পুলিশ কমিশনার মো. আছাদুজ্জামান মিয়ার ডিএমপি কমিশনার হিসেবে ছিল শেষ বৈঠক। বৈঠকের দৈর্ঘ্যও ছিল সংক্ষিপ্ত।\nগ্যাং কালচার নিয়ে আইজিপির সতর্কতাএদিকে গতকাল কয়েকটি জেলার পুলিশ সুপারকে গ্যাং কালচার যেন গড়ে উঠতে না পারে, সে ক্ষেত্রে তৎপর থাকতে নির্দেশ দিয়েছেন পুলিশ মহাপরিদর্শক (আইজিপি)। পুলিশ সদর দপ্তরে ঢাকা, চাঁদপুর, নওগাঁ, গাইবান্ধা ও চুয়াডাঙ্গা জেলায় নবনিযুক্ত পুলিশ সুপারদের ব্রিফিং দেন আইজিপি মোহাম্মদ জাবেদ পাটোয়ারী। তিনি বলেন, গ্যাং কালচারের নামে শিশু-কিশোরদের সমাজে নানা ধরনের অপরাধে জড়িয়ে পড়ার প্রবণতা দেখা যাচ্ছে। দেশের কোথাও যেন কিশোর ‘গ্যাং কালচার’ গড়ে উঠতে না পারে, সে ক্ষেত্রে তৎপর থাকার জন্য তিনি নির্দেশ দেন।\nপুলিশপ্রধান বলেন, পুলিশের একার পক্ষে অপরাধ দমন করা দুরূহ। এ কাজে জনগণকে সম্পৃক্ত করতে হবে। তিনি নারী নির্যাতন, ধর্ষণ, শিশু নির্যাতনের মতো অপরাধ গুরুত্ব দিয়ে তদন্ত করে অপরাধীদের আইনের আওতায় আনারও নির্দেশ দেন।\nআইজিপি বলেন, জনগণ বিপদে পড়ে অসহায় অবস্থায় পুলিশের কাছে সাহায্যের জন্য আসে। থানায় আসা মানুষের সঙ্গে ভালো ব্যবহার করতে হবে। তাদের সমস্যা ও অভিযোগের কথা গুরুত্ব দিয়ে শুনে যথাযথ আইনি ব্যবস্থা নিতে হবে। থানা হবে জনগণের আস্থার জায়গা।\n'}, {'headline': '\nযেকোনো পরিস্থিতি ঠেকাতে প্রস্তুত নারায়ণগঞ্জ পুলিশ\n', 'article': '\nনারায়ণগঞ্জের পুলিশ সুপার হারুন অর রশীদ বলেছেন, একাত্তরের পরাজিত শক্তিরা ঘাপটি মেরে বসে আছে। সুযোগ পেলেই তারা আবার স্বাধীন বাংলাদেশের ওপর আঘাত করবে এবং দেশকে অস্থিতিশীল করবে। নারায়ণগঞ্জ জেলা পুলিশ যেকোনো পরিস্থিতি মোকাবিলা করার জন্য প্রস্তুত রয়েছে।গতকাল রোববার দুপুরে জেলা প্রশাসকের সম্মেলনকক্ষে জেলা আইনশৃঙ্খলা কমিটির মাসিক সভায় পুলিশ সুপার এসব কথা বলেন। তিনি আরও বলেন, ‘আমরা মাদকের বিরুদ্ধে যুদ্ধ ঘোষণা করেছি। ভূমিদস্যু, চাঁদাবাজদের গ্রেপ্তার করেছি। আপনারা প্রতিদিন পুলিশ সুপারের কার্যালয়ের নিচতলায় এসে দেখবেন, সাধারণ মানুষ সরাসরি আমার কাছে এসে অভিযোগ করছে। আমি ও আমার সহযোগী অতিরিক্ত পুলিশ সুপাররা তাৎক্ষণিকভাবে অভিযোগগুলো আমলে নিয়ে ব্যবস্থা গ্রহণ করছি। এতে সাধারণ মানুষ তাৎক্ষণিক সেবা পাচ্ছে।’\nএর আগে শনিবার বিকেলে এক সমাবেশে নারায়ণগঞ্জের সাংসদ শামীম ওসমান পুলিশ প্রশাসনের উদ্দেশে বলেন, ‘নারায়ণগঞ্জে অতি উৎসাহী কিছু পুলিশ অফিসার আছে, তারা সংখ্যায় কম, হয় তারা নিজেরাই শিবির করত, না হয় তাদের বাবা-দাদারা শিবির করত।’ আইনশৃঙ্খলা কমিটির মাসিক সভা শেষে শামীম ওসমানের বক্তব্য সম্পর্কে সাংবাদিকেরা প্রশ্ন করলে পুলিশ সুপার হারুন অর রশীদ বলেন, ‘নারায়ণগঞ্জ পুলিশে স্বাধীনতাবিরোধী কোনো অপশক্তি রয়েছে বলে জানা নেই। থাকলে তদন্ত করে প্রয়োজনীয় ব্যবস্থা নেওয়া হবে।’ সিদ্ধিরগঞ্জে বাক্\u200cপ্রতিবন্ধী হত্যার ঘটনায় মামলায় আওয়ামী লীগের নেতা-কর্মী আসামি হওয়া প্রসঙ্গে তিনি বলেন, ‘ওই মামলার বিষয়ে আমাকে সিটি মেয়র সেলিনা হায়াৎ আইভী, সাংসদ শামীম ওসমান ও লিয়াকত হোসেন খোকা বলেছিলেন। আমি তাঁদের বলেছি, ওই মামলায় নিরপরাধ কাউকে জড়ানো হবে না। মামলাটি থানা থেকে ডিবি পুলিশে হস্তান্তর করা হয়েছে।’\nজেলা প্রশাসক জসিম উদ্দিনের সভাপতিত্বে আইনশৃঙ্খলা কমিটির সভায় ৬২ বিজিবি অধিনায়ক মো. আল-আমিন, জেলা সিভিল সার্জন মোহাম্মদ ইমতিয়াজ, অতিরিক্ত পুলিশ সুপার মনিরুল ইসলাম, সরকারি কৌঁসুলি ওয়াজেদ আলী, নারায়ণগঞ্জ সদর উপজেলা নির্বাহী কর্মকর্তা উপস্থিত ছিলেন।\nসভায় পুলিশ সুপার হারুন তাঁর বক্তব্যে নারায়ণগঞ্জ জেলার মন্ত্রী-সাংসদদের ধন্যবাদ জানিয়ে বলেন, তাঁরা জেলা পুলিশের চলমান মাদকবিরোধী অভিযান, চাঁদাবাজ গ্রেপ্তার, ভূমিদস্যুদের গ্রেপ্তারসহ সব ধরনের কার্যক্রমকে সমর্থন জানিয়েছেন ও সহযোগিতা করছেন।\n'}, {'headline': '\nবাদী, তদন্ত কর্মকর্তাকে আবার জেরা আজ\n', 'article': '\nফেনীর সোনাগাজীর মাদ্রাসাছাত্রী নুসরাত জাহান হত্যা মামলার বাদী মাহমুদুল হাসান নোমান ও তদন্ত কর্মকর্তা পুলিশ ব্যুরো অব ইনভেস্টিগেশনের (পিবিআই) পরিদর্শক মোহাম্মদ শাহ আলমকে আবার জেরা করতে আসামির আইনজীবী আবেদন করেছেন। এই আবেদনের পরিপ্রেক্ষিতে আদালত আজ সোমবার তাঁদের হাজির হতে আদেশ দিয়েছেন।\nপিবিআইয়ের উপমহাপরিদর্শক (ডিআইজি) বনজ কুমার মজুমদারকে এ মামলায় কোর্ট সাক্ষী হিসেবে হাজির করতে আসামির আবেদন খারিজ করে দেন ফেনীর নারী ও শিশু নির্যাতন দমন ট্রাইব্যুনালের বিচারক মামুনুর রশিদ।\nএদিকে আসামির আইনজীবীদের আবেদনের কারণে সাক্ষী নিশাত সুলতানা ও নাসরিন সুলতানা গতকাল রোববার আদালতে হাজির হন। আসামির আইনজীবী আহসান কবীর বেঙ্গল গতকাল মামলার ২ নম্বর সাক্ষী নিশাত সুলতানাকে জেরা করেন। আইনজীবীর সব প্রশ্নের ‘না’সূচক উত্তর দেন নিশাত। নিশাত সুলতানার জেরা হলেও নাসরিন সুলতানাকে গতকাল জেরা করা হয়নি।\nমাদ্রাসাছাত্রী নুসরাত হত্যা মামলায় ৯২ জন সাক্ষীর মধ্যে তদন্তকারী কর্মকর্তা ও পিবিআইয়ের পরিদর্শক মো. শাহ আলমসহ ৮৭ জনের সাক্ষ্য ও জেরা শেষ হয়েছে। আজ বাদী মাহমুদুল হাসান নোমান (নুসরাতের ভাই) ও তদন্ত কর্মকর্তা মোহাম্মদ শাহ আলমকে আবার জেরা করা হবে। এর আগে মোহাম্মদ শাহ আলমকে আসামির আইনজীবীরা আট কার্যদিবস জেরা করেন।\nগত ৬ এপ্রিল সোনাগাজী ইসলামিয়া ফাজিল মাদ্রাসার প্রশাসনিক ভবনের ছাদে নিয়ে নুসরাতের হাত-পা বেঁধে গায়ে কেরোসিন ঢেলে দেয় দুর্বৃত্তরা। এরপর দেশলাই দিয়ে আগুন লাগিয়ে দুর্বৃত্তরা পালিয়ে যায়। অগ্নিদগ্ধ নুসরাত ১০ এপ্রিল ঢাকা মেডিকেল কলেজ হাসপাতালের বার্ন ইউনিটে চিকিৎসাধীন অবস্থায় মারা যান।\nনুসরাত হত্যার ঘটনায় ৮ এপ্রিল তাঁর ভাই মাহমুদুল হাসান বাদী হয়ে আটজনের নাম উল্লেখ করে সোনাগাজী থানায় মামলা করেন। পুলিশ সদর দপ্তরের নির্দেশে ১০ এপ্রিল মামলাটি পুলিশ ব্যুরো অব ইনভেস্টিগেশনে (পিবিআই) হস্তান্তর করা হয়।\nএ মামলায় ২১ জনকে গ্রেপ্তার করা হয়। তদন্ত কর্মকর্তা ও পিবিআইয়ের পরিদর্শক মোহাম্মদ শাহ আলম তদন্ত শেষে ১৬ জনের বিরুদ্ধে আদালতে অভিযোগপত্র দাখিল করেন। পাঁচজনকে মামলা থেকে অব্যাহতি দেওয়া হয়। অভিযোগপত্রভুক্ত ১৬ আসামির মধ্যে সোনাগাজী ইসলামিয়া ফাজিল মাদ্রাসার বরখাস্তকৃত অধ্যক্ষ সিরাজ উদদৌলাসহ ১২ জন ঘটনার দায় স্বীকার করে আদালতে ১৬৪ ধারায় স্বীকারোক্তিমূলক জবানবন্দি দেন।\n'}, {'headline': '\nচলন্ত বাসের পেটে বিজ্ঞানের রাজ্য\n', 'article': '\nস্বাভাবিকভাবে চোখে যে কেউ বলবে আস্ত একটি বড় বাস। কিন্তু এটি\xa0 শুধু বাস নয়। এই বাসের পেটেই যে—আস্ত একটি বিজ্ঞান জাদুঘর। সম্ভাব্যতা বক্ররেখা থেকে ত্রিভুজের মজা, তরলের বর্ণময় আলপনা থেকে অসম্ভব মিশ্রণ, সিনেমাস্কোপ, টেলিডোস্কোপ। বিজ্ঞানের কী নেই সেখানে? বড় জাদুঘরের এক অনুপম খুদে সংস্করণ!\n‘ভ্রাম্যমাণ মিউজুবাস’ নামের জাতীয় বিজ্ঞান ও প্রযুক্তি জাদুঘরের এই বাস গতকাল ঘুরেছে চট্টগ্রামের নানা পথে। বাসটি চট্টগ্রাম নাসিরাবাদ সরকারি উচ্চবিদ্যালয়ে আসতেই শিক্ষার্থীর দল ঘিরে ধরে। পরে তারা ব্যস্ত হয়ে পড়ে বিজ্ঞানের নানা পরীক্ষণের সঙ্গে খেলতে।\nএই ভ্রাম্যমাণ জাদুঘরটি চালু হয় আট বছর আগে। বিভিন্ন শিক্ষাপ্রতিষ্ঠানে গিয়ে শিক্ষার্থীদের বিজ্ঞান শিক্ষার প্রতি আকৃষ্ট করত যানটি। তবে তখন এত আধুনিক ছিল না। জাতীয় বিজ্ঞান ও প্রযুক্তি জাদুঘরের মহাপরিচালক মোহাম্মাদ মুনীর চৌধুরী গত জুন মাসে বাসটি নতুনভাবে চালুর ঘোষণা দেন। এর অংশ হিসেবে ১৫ জুন এই ভ্রাম্যমাণ মিউজুবাস রাজধানীর সরকারি মোহাম্মদপুর মডেল স্কুল অ্যান্ড কলেজে শিক্ষার্থীদের জন্য উন্মুক্ত করা হয়।\nগতকাল বেলা ১১টায় সরেজমিনে দেখা যায়, মিউজুবাসে ঢুকে বিজ্ঞান সম্পর্কে নানা তথ্য জানছিল শিক্ষার্থীরা। খেলার ছলে জেনে নিচ্ছিল বিজ্ঞান সম্পর্কে বাস্তব জ্ঞান। পুঁথিগত বিজ্ঞানের বাইরে এসে ব্যবহারিক বিজ্ঞানের সঙ্গে সম্পৃক্ত হচ্ছিল তারা।\nবিদ্যালয়ের সপ্তম শ্রেণির ছাত্র পার্থ দাশ বলেন, প্রথমবারের মতো মিউজুবাসটি দেখল। বাসের ভেতরের বিজ্ঞান সম্পর্কে থাকা নানা পরীক্ষণ দেখে সে খুবই খুশি। অন্তত ৩০০ শিক্ষার্থী মিউজুবাসটিতে ঘুরে ঘুরে ধারণা নেয়।\nবিদ্যালয়ের মূল ফটকে একদিকে মিউজুবাসটি শিক্ষার্থীদের জন্য উন্মুক্ত করা হয়েছিল, অন্যদিকে শ্রেণিকক্ষে তখন চলছিল নবম ও দশম শ্রেণির শিক্ষার্থীদের নিয়ে বিজ্ঞানবিষয়ক কুইজ প্রতিযোগিতা। প্রতিযোগিতায় বিজয়ী ১২ জনকে পুরস্কৃত করা হয়।\nঅনুষ্ঠানে প্রধান অতিথি ছিলেন জাতীয় বিজ্ঞান ও প্রযুক্তি জাদুঘরের মহাপরিচালক মোহাম্মাদ মুনীর চৌধুরী। তিনি তাঁর বক্তব্যে শিক্ষার্থীদের উদ্দেশে বলেন, তোমাদের নিজেকেই জীবনকে গড়তে হবে। স্বশিক্ষায় শিক্ষিত হতে হবে। পরিবেশদূষণ থেকে মুক্ত থাকতে হবে, পলিথিন, প্লাস্টিকের জীবন থেকে বেরিয়ে আসতে হবে। অনুসন্ধানী মন নিয়ে সৃজনশীলতাকে করতে হবে গ্রহণ।\nজাতীয় বিজ্ঞান ও প্রযুক্তি জাদুঘরের সহকারী কিউরেটর আনিসুর রহমানের সঞ্চালনায় বিশেষ অতিথির বক্তব্য দেন জেলা প্রশাসনের সহকারী কমিশনার সুরাইয়া ইয়াসমিন, চট্টগ্রাম নাসিরাবাদ সরকারি উচ্চবিদ্যালয়ের প্রধান শিক্ষক মমতাজ আক্তার।\n'}, {'headline': '\nকেন বারবার এমন করছেন মুশফিক?\n', 'article': '\n\n\nচট্টগ্রাম টেস্টে চতুর্থ দিনে রানআউটের একটি সুযোগ নষ্ট করেছেন মুশফিকুর রহিম। পুরোনো অভ্যাসমতো থ্রোয়ের সময় স্টাম্পের সামনে দাঁড়িয়ে ছিলেন বাংলাদেশ দলের উইকেটরক্ষক। গত বিশ্বকাপে নিউজিল্যান্ডের বিপক্ষেও একই কাজ করে রানআউটের সুবর্ণ সুযোগ নষ্ট করেছিলেন মুশফিক\n\nচতুর্থ দিনে শুরুতে বোলিং শুরু করেছিলেন সাকিব আল হাসান। তাঁর পঞ্চম বলে ফিরে এল দৃশ্যটা। পয়েন্ট অঞ্চলে খেলেই রানের জন্য পড়িমরি করে ছুটেছিলেন আফসার জাজাই। অন্য প্রান্ত থেকে সাড়া দেন ইয়ামিন আহমদজাই। কিন্তু পয়েন্ট থেকে ফিল্ডারের দ্রুতগতির থ্রো তৈরি করে রানআউটের সুবর্ণ সুযোগ। অথচ এক যুগ সময়ের বেশি অভিজ্ঞ উইকেটরক্ষক মুশফিকুর রহিম কিনা সুযোগটা দুহাতে ফেলে দিলেন!\nসেই পুরোনো অভ্যাস। থ্রো আসার আগেই স্টাম্পের সামনে গিয়ে দাঁড়িয়ে ছিলেন মুশফিক। তাতে নষ্ট হয়েছে বল সরাসরি স্টাম্পে লাগার সম্ভাবনা। আর বল ধরে স্টাম্প ভাঙতেও দেরি করেছেন মুশফিক। শরীর ঘুরিয়ে স্টাম্প ভাঙতে তো এমনিতেও কয়েক সেকেন্ড দেরি হয়। ক্রিকেটে রানআউট থেকে বাঁচতে এটুকু সময় যথেষ্ট। আর মুশফিক তো মহেন্দ্র সিং ধোনি নন যে ভেবে নেবেন, যেহেতু সামনে দাঁড়িয়েছেন, তাই বল গ্লাভসবন্দী করার চেয়ে হাতের টোকায় স্টাম্পের দিকে পাঠালে সময় কম লাগবে। এ সুযোগে নিশ্চিত রানআউট থেকে বেঁচে যান ইয়ামিন আহমদজাই। আর একটি উইকেট ফেলার বদলে আফগানিস্তানের স্কোরবোর্ডে উল্টো ১ রান যোগ করেন মুশফিক!\nভুল হতেই পারে। তবে মুশফিকের মতো অভিজ্ঞ কেউ একই ভুল বারবার করলে প্রশ্নটা জাগতেই পারে, উইকেটকিপিংয়ের মৌলিক বিষয়াদি তাঁর মনে আছে তো? গত বিশ্বকাপে নিউজিল্যান্ডের বিপক্ষে কেন উইলিয়ামসনের ক্ষেত্রেও প্রায় একই ভুল করেছিলেন মুশফিক। তামিম ইকবালের থ্রো সরাসরি স্টাম্পে লাগার সম্ভাবনা ছিল। কিন্তু মুশফিক বলটা ধরেছিলেন স্টাম্পের সামনে দুহাত বাড়িয়ে। পেছন থেকে ধরলেও উইলিয়ামসনকে আরামসে রানআউট করতে পারতেন। কিন্তু স্টাম্পের সামনে থেকে বল ধরার চেষ্টায় তাঁর শরীরে লেগে স্টাম্প আগেই ভেঙে যায়, আর সে যাত্রা বেঁচে যান কিউই অধিনায়ক।\nওই সময় ওই আউট ম্যাচের ফল বদলে দিত। কে জানে বাংলাদেশের বিশ্বকাপের পারফরম্যান্সটাও অনেক রঙিন দেখাতে পারত। কারণ, টেবিলের হিসেব বলছিল, নিউজিল্যান্ডের বিপক্ষে ওই ম্যাচটা জিতলে সেমিফাইনালে ওঠার পথে অনেকটাই এগিয়ে থাকত বাংলাদেশ। মুশফিকের শিশুসুলভ ভুলে তা না হওয়ার জ্বলুনি বেড়েছে বাংলাদেশ বিশ্বকাপ পয়েন্ট টেবিলে অষ্টম হয়ে বিদায় নেওয়ার পর। কেন বারবার এমন করছেন মুশফিক?\nব্যাখ্যা দিলেন বাংলাদেশের ঘরোয়া ক্রিকেটে শ্রদ্ধাভাজন সাবেক জাতীয় কোচ ও ক্রিকেট ব্যক্তিত্ব জালাল আহমেদ চৌধুরী। তাঁর ভাষায়, উইকেটকিপিংয়ে ‘কমনসেন্স’ খুব গুরুত্বপূর্ণ। থ্রোয়ের সময় স্টাম্পের সামনে না পেছনে দাঁড়াবেন, সেটি স্বাভাবিক বিচার-বুদ্ধির অংশ। কারণ, কিপিংয়ের এ ‘স্টান্স’-এর বাঁধাধরা কোনো ব্যাকরণ নেই। ওভাবে স্টাম্পের সামনে দাঁড়িয়ে বল গ্লাভসবন্দী করে মুশফিক ঠিক কাজ করেননি বলেই মনে করেন জালাল আহমেদ।\nহ্যাঁ, স্টাম্পের সামনে দাঁড়িয়েও বল ধরা যায়। সে ক্ষেত্রে বল ধরার পর উইকেটরক্ষককে স্টাম্প ভাঙতে হবে বিদ্যুৎগতিতে। কারণ, সামনে থাকলে স্টাম্প থেকে উইকেটরক্ষকের দুহাতের দূরত্ব তুলনামূলক বেশি থাকে, যা স্টাম্পের পেছনে দাঁড়ালে হয় না। জালাল আহমেদের ব্যাখ্যা, ‘(স্টাম্পের) পেছনে দাঁড়াতে পারত। মাঝে অস্ট্রেলিয়ানরা সামনে দাঁড়াত। স্টাম্পের সামনে থাকলে স্পিড (স্টাম্প ভাঙার) থাকতে হবে। উইকেটরক্ষকের জন্য পেছনে থাকাই ভালো।’\nজালাল আহমেদ এ কথাও মনে করিয়ে দিলেন, স্টাম্পের সামনে কিংবা পেছনে দাঁড়ানোর নির্দিষ্ট কোনো ব্যাকরণ নেই। পুরো ব্যাপারটাই কমনসেন্স—কোথায় দাঁড়ালে লাভ, কোথায় লোকসান। ‘এর কোনো ব্যাকরণ নেই। পুরো ব্যাপারটা আসলে কমন সেন্স। তবে ওভাবে (স্টাম্পের সামনে) দাঁড়ানো ঠিক হয়নি।’ কেন ঠিক হয়নি, সে ব্যাপারে স্টাম্প ভাঙতে দেরি হওয়ার কথা বলার পাশাপাশি আরও এক সমস্যার কথা বললেন সাবেক এ জাতীয় কোচ, ‘অনেক সময় স্টাম্পে সরাসরি বল লাগার সম্ভাবনা থাকে। সামনে দাঁড়ালে সে সুযোগ থাকে না।’\nবিশ্বকাপে ওভালের সে ম্যাচটা নিশ্চয়ই এখনো মনে আছে? তামিমের থ্রো সরাসরি স্টাম্প ভেঙে দেওয়ার পথে ‘বাধা’ হয়ে দাঁড়িয়েছিলেন উইকেটরক্ষক মুশফিকুর রহিম। স্টাম্পের পেছনে না থেকে তিনি দুহাত বাড়িয়ে দিয়েছিলেন সামনে। থ্রোটা টেনে এনে উইকেট ভাঙবেন বলে। উদ্দেশ্য ছিল খুবই মহৎ। কিন্তু কখনো কখনো আগবাড়িয়ে কিছু না করে সঠিক সময়ের অপেক্ষা করা ভালো। মুশফিক ভুল করেছিলেন ওখানেই। হাত বাড়াতে গিয়ে বল গ্লাভসে আসার আগেই কনুইয়ের গুঁতোয় ফেলে দিলেন বেল!\nব্যাটিংয়ে প্রভাব রাখে বলে উইকেটকিপিংয়ের গ্লাভস খুলতে রাজি নন মুশফিক। তাঁর মতো ব্যাটসম্যানের ব্যাটিংটাও বাংলাদেশের বড় দরকার। কিন্তু এভাবে বারবার যেভাবে ভুল করছেন, তাঁর ওপর রাখা আস্থাটুকু ফেলে দিচ্ছেন, তাতে প্রশ্ন ওঠাটা স্বাভাবিক। প্রশ্নটা হলো, একজনের ব্যাটিং ভালো হবে—এ শর্তে পুরো দলের ক্ষতি মেনে নেওয়া আর কত দিন?\n'}, {'headline': '\nচ্যাম্পিয়ন হতে বয়স চুরি করেছিল বাংলাদেশ\n', 'article': '\n\n\nগত বছর নভেম্বরে অনূর্ধ্ব-১৫ সাফ ফুটবলে চ্যাম্পিয়ন হয়েছিল বাংলাদেশ। এ বছর তাদেরই তো এএফসি অনূর্ধ্ব-১৬ বাছাইপর্ব খেলার কথা। কিন্তু চ্যাম্পিয়ন দলের ৩ সদস্য ছাড়া বাকি খেলোয়াড়েরা বয়সের কারণে এ দলে টেকেনি। হিসাবটা সোজা, গত বছর বেশি বয়সী খেলোয়াড়দের নিয়ে চ্যাম্পিয়ন হয়েছিল বাংলাদেশ\n\nকত উচ্ছ্বাস, কত স্বপ্ন, কত আশা, আর সে সঙ্গে একগাদা প্রতিশ্রুতির মালা। ভুল, সবই ভুল। মিথ্যে ছিল সবকিছুই!\nগত বছর ৩ নভেম্বর নেপালের রাজধানী কাঠমান্ডুতে উঠেছিল বাংলাদেশ ফুটবলের ‘সোনালি সূর্য।’ প্রতিপক্ষকে প্রবল বিক্রমে ছারখার করে অনূর্ধ্ব-১৫ সাফ ফুটবলের শিরোপা জিতেছিল বাংলাদেশ। আবারও দেশের ফুটবলপ্রেমীদের কিশোর চ্যাম্পিয়নদের নিয়ে স্বপ্ন দেখা শুরু হলো। যে কিশোরেরা দক্ষিণ এশিয়া জয় করেছে কাঠমান্ডুর হিমালয়চূড়ায় ওঠে, তাদের নিয়ে স্বপ্ন দেখাই যায়। কিন্তু বছর পেরোনোর আগেই সেই আগের মতো স্বপ্নভঙ্গের বেদনা।\nসুরভি ছড়িয়ে দক্ষিণ এশিয়ার কিশোর চ্যাম্পিয়ন হয়েছিল নিশাত জামান উচ্ছ্বাস, মেহেদি হাসানরা। ফুটবল–আকাশে স্বপ্নের ওড়াউড়ি, পরের বছর (২০১৯) সেপ্টেম্বরে এএফসি অনূর্ধ্ব-১৬ বাছাইপর্বে মাত করবে তারা। কিন্তু হায়, তিন সদস্য ছাড়া কেউই যেতে পারছে না বাছাইপর্বে। বয়স বেশি হওয়ার কারণে ২০ ফুটবলারের কারই দলের সঙ্গে যাওয়া হচ্ছে না। অর্থাৎ গত বছর নভেম্বরে অনূর্ধ্ব-১৫ টুর্নামেন্টে খেলা কিশোরদের বয়স এই সেপ্টেম্বরেই এক বছরের বেশি পেরিয়ে গেছে। অঙ্কের ১০ মাস এ ক্ষেত্রে ১২ মাসের বেশি হওয়ার ব্যাখ্যা? ওই যে বাংলাদেশের ফুটবলের বয়স চুরির ‘আভিজাত্যে।’\nমাসের সহজ হিসাব থেকেই বোঝা যায়, গত বছর বেশি বয়সী খেলোয়াড় নিয়ে সাফের শিরোপা জিতেছিল বাংলাদেশ। সাফের টুর্নামেন্টে বয়স নিয়ে কড়াকড়ি না থাকায় এ সুযোগ নেওয়া হয়েছে। কিন্তু এশিয়ান মঞ্চে সে সুযোগ না থাকায় সেই ছেলেদের নিয়ে এএফসির আসল পরীক্ষায় যাওয়া যাচ্ছে না। বয়স নির্ধারণ পরীক্ষায় (এমআরআই) ৩ জন ছাড়া বাকি খেলোয়াড়দের বয়সই ১৬ পেরিয়ে গেছে। গতবারের চ্যাম্পিয়ন দলের বৈধ সেই তিন সদস্য হলো মঈনুল ইসলাম, মেহেদী (গোলরক্ষক) ও হাসান।\nবাকি ফুটবলাররা গেল কোথায়? বাস্তবতা হলো, চ্যাম্পিয়ন দলের সব খেলোয়াড়কেই ডেকে পাঠানো হয়েছিল অনূর্ধ্ব-১৬ দলের ক্যাম্পে। কিন্তু এই তিনজন ছাড়া বাকি সবাই বয়সের নিয়মে কাটা পড়েছে। এদের অনূর্ধ্ব-১৮ দলে ট্রায়ালের সুযোগ দেওয়া হয়েছিল। কিন্তু স্ট্রাইকার নিহাত জামান উচ্ছ্বাস ও অধিনায়ক মেহেদি হাসান ছাড়া কেউ সেখানে যোগ্যতার প্রমাণ দিতে পারেনি। ফলে জায়গা হয়নি বাফুফের ফর্টিজ একাডেমিতেও।\nবয়স চুরির বিষয়টি নিশ্চিত করেছে চ্যাম্পিয়ন কিশোর দলের এক খেলোয়াড়, ‘সবাই ক্যাম্পে ছিল। কিন্তু এমআরআই টেস্টে ৩ জন ছাড়া কেউ অনূর্ধ্ব-১৬ দলে টেকেনি। পারফরম্যান্স দিয়ে দুজন জায়গা পেয়েছে অনূর্ধ্ব-১৮ দলে। বাকিদের কেউ বাফুফের একাডেমিতে নেই।’ অর্থাৎ এক বছর না যেতেই ট্র্যাক চ্যুত গত বছরের চ্যাম্পিয়ন ১৮ ফুটবলার।\nদুঃখের বিষয়, এই খেলোয়াড়দের নিয়েই এএফসির আসরে ভালো ফলাফলের আশা করেছিল বাফুফের কোচিং স্টাফের এক সদস্য। অনূর্ধ্ব-১৬ দলে অধিকাংশের বাদ পড়ায় হতাশ তিনি, ‘স্বাভাবিকভাবে আমরা আশা করেছিলাম অনূর্ধ্ব-১৫ চাম্পিয়ন দলটা নিয়েই অনূর্ধ্ব-১৬ এএফসির টুর্নামেন্ট খেলবে বাংলাদেশ। কিন্তু এমআরআই টেস্টে তিনজন ছাড়া সবাই বাদ পড়েছে। গতবার বেশি বয়স্ক খেলোয়াড় খেলানোর ফল এবার খেলোয়াড় না পাওয়া।’\nশুধু কোচিং স্টাফ কেন, বাফুফে সভাপতি কাজী সালাউদ্দিনও তো দেশের মানুষকে বড় স্বপ্ন দেখিয়েছিলেন। শিরোপা জয় করে দেশে ফেরার পর সংবর্ধনা অনুষ্ঠানে সালাউদ্দিন বলেছিলেন, ‘আমি চাই তোমরা হাঁটি হাঁটি পা পা করে বিশ্বমানে পৌঁছে যাও। তোমরা মাত্র খেলা শুরু করেছে। তোমরা যে কষ্ট করেছ, এর চেয়ে হাজার গুণ বেশি কষ্ট করতে হবে। তোমাদের জন্য সারা বছর অনুশীলনের ব্যবস্থা থাকবে।’ কিন্তু গোড়াতেই যে গলদ ছিল। বেশি বয়সী খেলোয়াড় খেলিয়ে সাময়িক সাফল্য পেলেও ভবিষ্যতের জন্য যে গর্ত খুঁড়েছে বাংলাদেশ, তাতে এক বছর না যেতেই মুখ থুবড়ে পড়েছে সবাই। বিশ্বমানে পৌঁছানো আর সারা বছর অনুশীলন দূরে থাক, ক্যারিয়ারই থমকে গেছে ১৮ ফুটবলারের।\n'}, {'headline': '\nধারণা ছিল মুশফিক, সাকিব, রিয়াদরা সেঞ্চুরি করবে\n', 'article': '\nআফগানিস্তানের বিপক্ষে চট্টগ্রাম টেস্টে বাংলাদেশের পারফরম্যান্স মন ভেঙে দিয়েছে বাংলাদেশ ক্রিকেট বোর্ডের (বিসিবি) প্রধান নাজমুল হাসানের। পারফরম্যান্স নিয়ে কথা বলতে গিয়ে দল নির্বাচন, উইকেট বাছাই, এমনকি ক্রিকেটারদের টেস্ট খেলার সামর্থ্য নিয়ে প্রশ্ন তুলেছেন বোর্ড সভাপতি।\nকাল মাঠে আরেকটি ব্যর্থ দিন কাটিয়েছে বাংলাদেশ। এ প্রসঙ্গে ধানমন্ডির কার্যালয়ে সাংবাদিকদের প্রশ্নের জবাবে নাজমুল হাসান জানিয়েছেন তাঁর হতাশার কথা, ‘ভেবেছিলাম চট্টগ্রামে যাব। কিন্তু পরিকল্পনা দেখে এত হতাশ যে যাওয়ার ইচ্ছাই বাদ দিয়ে দিয়েছি। যা চলে গেছে, তা নিয়ে চিন্তা করে লাভ নেই। সামনে টি-টোয়েন্টি আছে, সেটা নিয়ে নতুন করে চিন্তা করতে হবে। আমি মনে করি, পরিকল্পনা নিশ্চয়ই ছিল, তবে সেটা সঠিক ছিল না। ওদের সঙ্গে বসতে হবে। বুঝতে হবে, কেন এমন হলো।’\nচট্টগ্রামের ব্যাটিং উইকেটে আফগান ব্যাটসম্যানরা সফল, অথচ বাংলাদেশের ব্যাটসম্যানরা করেছেন আত্মসমর্পণ। নাজমুল হাসান তাই বেশ কড়া গলায় বলছিলেন, ‘কৃতিত্ব আফগানিস্তানের। ওরা টেস্টের মেজাজে খেলেছে। ওদের সেঞ্চুরি হয়েছে। বাকিরা ৮০-এর বেশি রান করেছে। সেখানে আমাদের সাকিব, মুশফিক, মাহমুদউল্লাহরা যদি ৫০ রানও না করে, তাহলে অন্তত টেস্টে জেতার কোনো সম্ভাবনা নেই। মনেই হয়নি ওরা টেস্ট খেলছে। ওরা (আফগানিস্তান) যদি ৩০০ করে, আমাদের ৫০০ না করার কোনো কারণ নেই। উইকেট ফ্ল্যাট, আমার ধারণা ছিল মুশফিক, সাকিব, রিয়াদ, মুমিনুলরা সেঞ্চুরি করবে। আফগানিস্তান করতে পারলে আমাদের না পারার কোনো কারণ নেই।’\nচট্টগ্রামের উইকেট স্পিনসহায়ক হবে ভেবে চার বিশেষজ্ঞ স্পিনার দিয়ে দল সাজিয়েছে বাংলাদেশ। কালও সংবাদ সম্মেলনে সাকিব সে সিদ্ধান্ত সঠিক বলে দাবি করেছেন। কিন্তু নাজমুল হাসান বলছেন, স্পিনের বিপক্ষে সাবলীল আফগানদের বিপক্ষে একজন পেসার রাখা উচিত ছিল। টিম ম্যানেজমেন্টের কাছে এসবের জবাব জানতে চান বোর্ডপ্রধান। আসন্ন ত্রিদেশীয় টি-টোয়েন্টি সিরিজে বড় পরিবর্তনের ইঙ্গিতও দিয়ে রেখেছেন নাজমুল হাসান।\n'}, {'headline': '\nরবার্ট মুগাবে: স্বাধীনতাকামীর স্বৈরাচার কি ভালো?\n', 'article': '\nরবার্ট মুগাবের জন্য কি ভালোবাসা, না ঘৃণা অথবা মৃদু সমালোচনা—কোনটি বরাদ্দ করা উচিত? মুগাবের জন্য সবগুলোই আছে। এক বর্ণাঢ্য রাজনৈতিক জীবনের অধিকারী মুগাবে। কখনো তিনি স্বাধীনতা আন্দোলনে জাতীয়তাবাদী বিপ্লবের মার্ক্সবাদী নেতা, কখনো বিরোধী দলকে দুমড়েমুচড়ে দেওয়া কর্তৃত্ববাদী এক নিষ্ঠুর শাসক। কারও মতে, মুগাবের হাত ধরে জিম্বাবুয়ের সৃষ্টি। আবার তাঁর হাতেই ধ্বংসের পথে গিয়েছে জিম্বাবুয়ে। মুক্তিকামী জনতার নেতা থেকে স্বৈরাচারী কর্তৃত্ববাদী নেতায় পরিণত হয়েছিলেন মুগাবে। ৬ সেপ্টেম্বর মৃত্যু হয় আফ্রিকার দেশ জিম্বাবুয়ের এই স্বৈরশাসকের।\nযেভাবেই মুগাবেকে চিহ্নিত করা হোক না কেন, উপনিবেশ–উত্তর যুগে আফ্রিকার জাতীয়তাবাদী নেতাদের মধ্যে অগ্রগণ্য ছিলেন মুগাবে। প্রথম জীবনে জিম্বাবুয়ে ও ঘানায় শিক্ষকতা করতেন। শিক্ষকতা করতে গিয়ে আফ্রিকার স্বাধীনতাকামী নেতাদের দ্বারা প্রভাবিত হন। মুগাবে যখন রাজনীতিতে আসেন তখন পৃথিবীজুড়েই উপনিবেশবিরোধী আন্দোলন তুঙ্গে। স্বভাবতই মুগাবেও স্বাধিকার আন্দোলনে জড়িয়ে পড়েন। ঘানা, দক্ষিণ আফ্রিকাসহ বিভিন্ন দেশের মার্ক্সবাদী নেতাদের সঙ্গে ঐক্য গড়ে তোলেন। আফ্রিকান জাতীয়তাবাদের ভিত্তিতে কালো মানুষদের মধ্যে সমাজতন্ত্রের জাগরণ সৃষ্টি করেন। শিক্ষকতা থেকে মার্ক্সবাদী রাজনীতিতে দীক্ষা নেওয়া মুগাবে বলতেন, ভোট ও বন্দুক একসঙ্গে চলবে। ইউরোপীয় দখলদারদের বিরুদ্ধে জিম্বাবুয়ের জনসাধারণকে স্বাধীনতায় উদ্বুদ্ধ করেছিলেন তিনি। কিন্তু মুগাবের ছন্দপতন ঘটেছিল। ক্ষমতা কুক্ষিগত করে রাখার একধরনের প্রবণতার উপস্থিতি মুগাবের ভেতর দেখা যায়। ৩৭ বছর একহাতে শাসন করেছেন জিম্বাবুয়ে। নিজের স্ত্রীকে পরবর্তী নেতা হিসেবে নির্ধারিত করেছিলেন। এ ছাড়া অর্থনৈতিক বিশৃঙ্খলার জন্য তিনি সমালোচিত হন পশ্চিমাদের দ্বারা।\nমুগাবে কিন্তু গত শতকের আরও অনেক জাতীয়তাবাদী নেতার ঘরানা থেকে বের হতে পারেননি। বিপ্লবের ডাক দিয়ে ক্ষমতায় এসে কেবলই ষড়যন্ত্র দেখেছেন। বিরোধী মতকে কঠোরভাবে দমন করেছেন, সাম্রাজ্যবাদের দালাল হিসেবে চিহ্নিত করেছেন। তাঁর বিরুদ্ধে ভোট কারচুপির অভিযোগও করেছে পশ্চিমা গণমাধ্যম। জিম্বাবুয়ের অনেকেই যখন অভুক্ত, তিনি বিশাল কেক কেটে নিজের জন্মদিন উদ্\u200cযাপন করেছেন। এসব কিছু তাঁকে একনায়কত্বের দিকে নিয়ে যায়।\nগত শতকে বেশ কয়েকজন জাতীয়তাবাদী একনায়কের আবির্ভাব ঘটে উপনিবেশবিরোধী স্বাধিকার আন্দোলনের পথ ধরে। বিপ্লবের নাম করে শেষ দিকে স্বৈরশাসন কায়েম করেছেন নিজ নিজ দেশে। কেউ কেউ স্বৈরশাসন ছাড়িয়ে ফ্যাসিবাদ পর্যন্ত পৌঁছে গিয়েছিলেন। যেই শোষণ–জুলুমের প্রতিবাদ করে রাজনীতির মঞ্চে উত্থান, নাগরিকের অধিকার আদায়ের জন্য আজীবন লড়াই–সংগ্রাম করেছেন, তাঁরাই আবার শাসন ক্ষমতা হাতে পেয়ে নাগরিক অধিকার নিজেরাই কেড়ে নিয়েছেন। যেখানে–সেখানে অদৃশ্য শত্রু খুঁজে বেড়িয়েছেন। এক অজানা ভয় যেন তাঁদের তাড়া করত। তাঁরা কখনোই জনগণের ওপর পুরোপুরি নির্ভরশীল হতে পারেননি। ক্ষমতার পালাবদলে তাঁরা বিশ্বাস করতেন না। জার্মানির অ্যাডলফ হিটলারও জাতীয়তাবাদী সমাজতন্ত্রের কথা বলেই ক্ষমতায় এসেছিলেন। তাঁরা সবাই একই ধাঁচের রাজনীতি করার চেষ্টা করেছেন। শুরুতে স্বাধীনতার কথা, শেষ দিকে ক্ষমতা আঁকড়ে ধরে রাখার প্রবণতা। রাজনীতির পারিবারিকীকরণের চেষ্টা। অনেকটা রাজার ছেলেই রাজা হবে। তা সে যেকোনো উপায়েই হোক।\nজাতীয়তাবাদীরা কীভাবে স্বৈরশাসকে পরিণত হন, মুগাবের রাজনৈতিক জীবন তার চমৎকার উদাহরণ। ব্রিটিশ উপনিবেশ দক্ষিণ রোডেশিয়ার এক কাঠমিস্ত্রির ঘরে মুগাবে জন্ম নেন ১৯২৪ সালে। বেড়ে ওঠার সঙ্গে সঙ্গে দেখেছেন দারিদ্র্যের সঙ্গে নিরন্তর লড়াই। শাসকগোষ্ঠীর বর্ণবাদী আচরণ। মুগাবে জানতেন, কালোদের জন্য শিক্ষা ও চাকরির তেমন সুযোগ নেই। তারপরও তিনি উচ্চশিক্ষা অর্জন করেন। জিম্বাবুয়ে আফ্রিকান ন্যাশনাল ইউনিয়ন (জানু) গঠন করে প্রতিরোধ আন্দোলন গড়ে তোলায় ১১ বছর জেলও খাটেন তিনি। পরবর্তী সময়ে ১৯৮০ সালে জিম্বাবুয়ের প্রধানমন্ত্রী হিসেবে নির্বাচিত হন মুগাবে। ক্ষমতায় আরোহণের পরপরই তিনি শিক্ষক ও চিকিৎসকদের গ্রামে পাঠিয়ে দেন আর দশজন মার্ক্সবাদী শাসকের মতোই। কৃষি উৎপাদনে জোর দেন। কোনো কিছুকেই তোয়াক্কা করেননি মুগাবে। তবে তাঁর ভূমিসংস্কার কর্মসূচি প্রবলভাবে পশ্চিমাদের দ্বারা সমালোচিত হয়েছে। ১৯৯৮ সালে মুগাবে উপনিবেশ আমলে দখল হয়ে যাওয়া জমি উদ্ধারে মনোযোগী হন এবং এসব জমি উদ্ধার করে স্থানীয় আফ্রিকানদের হাতে ফিরিয়ে দেন। পশ্চিমারা অভিযোগ করেছে, আফ্রিকানরা ইউরোপীয়দের খামার জোর করে দখল করে নিয়েছে ভূমিসংস্কারের নামে। এর জন্য পশ্চিমারা জিম্বাবুয়ের ওপর বিভিন্ন আর্থিক নিষেধাজ্ঞা জারি করে।\nভূমিসংস্কারের পক্ষে মুগাবের বক্তব্য ছিল পরিষ্কার। বিভিন্ন সময় মুগাবে বলেছেন, ‘এই জমি আমাদের। ব্রিটিশরা উপনিবেশ স্থাপন করে আমাদের জমি কেড়ে নিয়েছিল। উপনিবেশ যুগের রক্তাক্ত দিনের কথা আমরা ভুলে যাইনি। ভূমিসংস্কার সেই ঔপনিবেশিক সাম্রাজ্যবাদের বিরুদ্ধেই লড়াই। এ নিয়ে ব্রিটিশরা যেন কথা বলতে না আসে।’\nমুগাবে চেয়েছিলেন ইউরোপীয় বংশোদ্ভূত কৃষকদের হাত থেকে জমি উদ্ধার করে আফ্রিকানদের হাতে কৃষির নেতৃত্ব ফিরিয়ে দিতে। কিন্তু এতে করে অর্থনীতির ওপর চাপ পড়ে বিভিন্ন পশ্চিমা নিষেধাজ্ঞার কারণে। ইউরোপ, আমেরিকা, জাতিসংঘ—সবাই একযোগে মুগাবের জিম্বাবুয়ের বিরুদ্ধে মাঠে নামে। এককথায় বিপর্যয় নেমে আসে জিম্বাবুয়ের অর্থনীতিতে। খাদ্য উৎপাদন ব্যাহত হয়। পশ্চিমা সৃষ্ট দুর্ভিক্ষের শিকার হয় জিম্বাবুয়ে। চরম এক বিশৃঙ্খল পরিস্থিতির সৃষ্টি হয় জিম্বাবুয়ের অর্থনীতিতে। এতে করে স্থানীয় আফ্রিকানরাও মুগাবের ওপর বিরক্ত হতে শুরু করেন। স্থানীয় এবং বাইরে—সব দিকেই সমর্থন হারান মুগাবে।\nপশ্চিমের উদ্দেশ্যই ছিল জনসাধারণকে মুগাবের বিরুদ্ধে খেপিয়ে তোলা। এই দিক থেকে পশ্চিমারা সফল। অসংখ্যবার হত্যাচেষ্টা প্রতিহত করলেও পশ্চিমাদের রাজনীতির জালে আটকা পড়েন মুগাবে। একটি কল্যাণমূলক রাষ্ট্র মুগাবে গঠন করতে পারেননি। মুগাবের বিরুদ্ধে বিরোধী মত দমনের পাশাপাশি আরও বড় অভিযোগ হলো দুর্নীতি। অভিযোগ করা হয়, মুগাবের নিজস্ব লোকজন আকণ্ঠ দুর্নীতিতে মজেছিলেন। এসব ঘটনার পরিপ্রেক্ষিতে বিক্ষোভের মুখে এক সিভিল-সামরিক অভ্যুত্থানে কিংবদন্তির এই নেতা ২০১৭ সালে ক্ষমতা ছাড়তে বাধ্য হন। কিন্তু রেখে যান এক অগোছালো রাজনৈতিক ও অর্থনৈতিক ভিত্তি।\nমুগাবে কারও কাছে নায়ক আর পশ্চিমাদের কাছে খলনায়ক। মুগাবের ব্যাপারে স্থির উপসংহারে পৌঁছানো মুশকিল। মুগাবে সম্পর্কে বস্তুনিষ্ঠ তথ্য সাধারণ্যে খুব একটা পৌঁছায় না। পুঁজিবাদী পশ্চিমা গণমাধ্যম তাঁকে নির্মম, জাতিবিদ্বেষী শাসক হিসেবে পরিচয় করিয়ে দিয়েছে। একপক্ষীয় তথ্যের ভিত্তিতে কখনোই ইতিহাস রচিত হতে পারে না। হয় না। সব সফল রাজনৈতিক নেতাই সফল শাসক হতে পারেন না। মুগাবেও তেমনই একজন রাজনৈতিক চরিত্র। শাসক হিসেবে তিনি সফল হতে পারেননি, স্বাধীনতাকামী নেতা হিসেবে যতটা ছিলেন।\nড. মারুফ মল্লিক:\xa0ভিজিটিং রিসার্চ ফেলো, ইনস্টিটিউট অব ওরিয়েন্ট অ্যান্ড এশিয়ান স্টাডিজ, ইউনিভার্সিটি অব বন।\n'}, {'headline': '\nটিভিতে আজকের খেলা সূচি\n', 'article': '\nটেলিভিশনের পর্দায় আজ যেসব খেলা দেখবেন:\n\n\n\n\nচট্টগ্রাম টেস্ট-৫ম দিন\n\n\nগাজী টিভি, স্টার স্পোর্টস সিলেক্ট ১\n\n\n\n\nবাংলাদেশ-আফগানিস্তান\n\n\nসকাল ১০টা\n\n\n\n\nইউরো বাছাই\n\n\nসনি টেন ২ ও সনি লিভ\n\n\n\n\nআজারবাইজান-ক্রোয়েশিয়া\n\n\nরাত ১০টা\n\n\n\n\nইউরো বাছাই\n\n\nরাত ১২-৪৫ মি.\n\n\n\n\nস্কটল্যান্ড-বেলজিয়াম\n\n\nসনি টেন ১ ও সনি লিভ\n\n\n\n\nউ. আয়ারল্যান্ড-জার্মানি\n\n\nসনি টেন ২ ও সনি লিভ\n\n\n\n\nআন্তর্জাতিক প্রীতি ম্যাচ\n\n\nরাত ১২-৪৫ মি.\n\n\n\n\nওয়েলস-বেলারুশ\n\n\nসনি ইএসপিএন ও সনি লিভ\n\n\n\n\nইউরো বাছাই\n\n\nসনি লিভ\n\n\n\n\nএস্তোনিয়া-হল্যান্ড\n\n\nরাত ১২-৪৫ মি.\n\n\n\n\nহাঙ্গেরি-স্লোভাকিয়া\n\n\nরাত ১২-৪৫ মি.\n\n\n\n\nস্লোভেনিয়া-ইসরায়েল\n\n\nরাত ১২-৪৫ মি.\n\n\n\n\nপোল্যান্ড-অস্ট্রিয়া\n\n\nরাত ১২-৪৫ মি.\n\n\n\n\nরাশিয়া-কাজাখস্তান\n\n\nরাত ১২-৪৫ মি.\n\n\n\n\nকাবাডি\n\n\nস্টার স্পোর্টস ১\n\n\n\n\nপ্রিমিয়ার কাবাডি লিগ\n\n\nসন্ধ্যা ৭-৫০ মি.\n\n\n\n\nইংলিশ প্রিমিয়ার লিগ\n\n\nস্টার স্পোর্টস সিলেক্ট ১\n\n\n\n\nদ্য উইকেন্ড রিভিউ\n\n\nবিকেল ৫-৩০ মি.\n\n\n\n\nফ্যানজোন\n\n\nরাত ৮-৩০ মি.\n\n\n\n\n'}, {'headline': '\nএনআরসি: আসামে বাদ পড়াদের জন্য বন্দিশিবির নির্মিত হচ্ছে\n', 'article': '\nভারতের আসামে চূড়ান্ত নাগরিক পঞ্জি (এনআরসি) থেকে বাদ পড়া মানুষের জন্য বন্দিশিবির নির্মাণ করা হচ্ছে। একটি বন্দিশিবির নির্মাণের জন্য এরই মধ্যে সাতটি ফুটবল মাঠের সমান জায়গার ঘন বন সাফ করে ফেলা হয়েছে।\nবার্তা সংস্থা রয়টার্সের প্রতিবেদনে বলা হয়েছে, অন্তত তিন হাজার অবৈধ অভিবাসীকে আশ্রয় দেওয়ার উদ্দেশ্য নিয়ে এই বন্দিশিবির নির্মাণ করা হচ্ছে। বন্দিশিবিরে একটি স্কুল, একটি হাসপাতাল, একটি বিনোদনকেন্দ্র ও নিরাপত্তাকর্মীদের জন্য আবাসস্থলও থাকবে। বন্দিশিবিরটিকে উঁচু বেষ্টনী দিয়ে ঘিরে রাখা হবে। বন্দিশিবিরের বাসিন্দাদের নজরদারির মধ্যে রাখার জন্য নির্মাণ করা হবে একটি পর্যবেক্ষণ টাওয়ারও।\nআসামের স্থানীয় গণমাধ্যমগুলো বলছে, আসামের গোয়ালপাড়ার কাছাকাছি নির্মাণ করা এই বন্দিশিবিরসহ মোট ১০টি বন্দিশিবির নির্মাণের পরিকল্পনা আছে ভারত সরকারের। স্থানীয় গণমাধ্যমগুলো আরও জানিয়েছে, বন্দিশিবিরগুলোকে ১০ ফুট উঁচু দেয়াল দিয়ে ঘিরে ফেলা হবে বলেও এই বছরের শুরুর দিকে জানিয়েছিল ভারত সরকার।\nবন্দিশিবির নির্মাণের সঙ্গে জড়িত শ্রমিকদের সঙ্গে কথা বলে রয়টার্স জানিয়েছে, গত সপ্তাহে প্রকাশিত এনআরসিতে নাম নেই অনেক শ্রমিকের। নিজেদের নাগরিকত্বের প্রমাণ দিতে না পারলে এই শ্রমিকদের অনেকেরই ঠাঁই হতে পারে এই বন্দিশিবিরে।\nশেফালি হাজং নামের এক নির্মাণশ্রমিক জানিয়েছেন, প্রকাশিত এনআরসিতে তাঁর নাম নেই। প্রায় ১৯ লাখ মানুষের মতো তাঁকেও এখন নিজের নাগরিকত্বের প্রমাণ দিতে হবে। দিতে না পারলে নিজের হাতে নির্মাণ করা এই বন্দিশিবিরই হতে পারে তাঁর ভবিষ্যৎ আশ্রয়স্থল। সবকিছু জেনেও পেট চালানোর তাগিদে বন্দিশিবির নির্মাণের কাজ করছেন শেফালি। দিনে ৪ ডলার বা ২৮৬ রুপি পারিশ্রমিক পান শেফালির মতো শ্রমিকেরা। অভাবী ওই এলাকায় এই মজুরিকে বেশ আকর্ষণীয়ই মনে করেন শ্রমিকেরা।\nশেফালির মা মালতী হাজংও কাজ করছেন এই প্রকল্পে। কেন এনআরসিতে নাম নেই, সে ব্যাপারে কোনো ধারণা নেই তাঁর। নাগরিকত্বের প্রমাণ দেওয়ার জন্য জন্মনিবন্ধন সনদ নেই তাঁর, এমনটিও জানালেন তিনি। জন্মসনদ না থাকায় নিজের আসল বয়সও বলতে পারেন না শেফালি।\n৩৫ বছর বয়সী আরেক নির্মাণশ্রমিক সরোজিনী হাজং। টাকা রোজগারের জন্য তিনিও এখানে কাজ করতে এসেছেন। শেফালির মতো তাঁর নামও নেই এনআরসিতে, নেই জন্মসনদও। তবু কেন এখানে কাজ করছেন? জানতে চাইলে সরোজিনীর উত্তর, ‘কী হবে, সে বিষয়ে আমরা উদ্বিগ্ন। কিন্তু আমাদের কীই-বা করার আছে? আমাদের টাকার দরকার।’\nবন্দিশিবির নির্মাণকাজের তদারকির দায়িত্বে আছেন শফিকুল হক নামের এক ব্যক্তি। তিনি জানালেন, প্রতিদিনই ভিন্ন ভিন্ন অঞ্চল থেকে লোকজন আসছে বন্দিশিবির নির্মাণের কাজে অংশ নিতে।\nনাম প্রকাশ না করার শর্তে আসামের এক পুলিশ কর্মকর্তা জানিয়েছেন, প্রাথমিকভাবে আসামের কারাগারে থাকা ৯০০ বন্দীকে এই বন্দিশিবিরে আনা হবে। এর আগে ভারতের জাতীয় মানবাধিকার কমিশনের একটি দল গত বছর আসামের দুটি কারাগার পরিদর্শন শেষে জানিয়েছিল, সেখানকার বন্দীরা অন্য কারাগারের বন্দীদের মতো ন্যূনতম সুযোগ-সুবিধাটুকুও পাচ্ছেন না।\nগত ৩১ আগস্ট আসামের এনআরসি প্রকাশিত হয়। ওই তালিকায় চূড়ান্তভাবে ঠাঁই হয়েছে ৩ কোটি ১১ লাখ মানুষের। আর তালিকা থেকে বাদ পড়েছে ১৯ লাখ ৬ হাজার মানুষ। তালিকা প্রকাশের পর এই বিশালসংখ্যক মানুষের ভবিষ্যৎ অনিশ্চয়তার মুখে পড়ে গেছে।\n'}, {'headline': '\nকম সময়ে বেশি কাজ করার ৫ পরামর্শ\n', 'article': '\nএকেক মানুষের কাজ করার ধরন একেক রকমের। কেউ ধীরে ধীরে কাজ করেন, আবার কারও সবকিছুতেই তাড়াহুড়ো। কিন্তু সবাই চায় ভালো মানের কাজ করতে। কাজ ঠিকঠাক না করলে কি আর অফিসে টিকে থাকা যাবে? সে ক্ষেত্রে কম সময়ে বেশি কাজ করার ইচ্ছা সবারই থাকে। কিছু কৌশল অবলম্বন করলে কম সময় ব্যয় করেই বেশি পরিমাণ কাজ করা যায়। আসুন জেনে নেওয়া যাক তেমনই কিছু কৌশল:\n১. বসের চাওয়া কী, জেনে নিন বিস্তারিত কোনো কাজ যখন আপনাকে দেওয়া হবে, তখন সেটি কেমন হতে হবে, তার বিস্তারিত জেনে নিন শুরুতেই। হয়তো অফিস আপনার কাছে পাওয়ার পয়েন্টে একটি উপস্থাপনা চাইতে পারে, আবার না-ও চাইতে পারে। কখনো হয়তো সর্বোৎকৃষ্ট মানের কাজ প্রয়োজন হয়, আবার কখনো শুধু চলনসই হলেই চলে। হয়তো আপনি ভাবছেন, দিতে হবে ওই নির্দিষ্ট কাজের বিষয়ে বিস্তারিত কর্মপরিকল্পনা। কিন্তু আদতে হয়তো প্রারম্ভিক একটি খসড়া হলেই বসের চলে। এসব বিষয় মাথায় রেখে তাই শুরুতেই জেনে নিন কাজটা কেমন হতে হবে। তাহলে শুরু থেকেই নিজের মতো করে ভাবতে পারবেন আপনি। ফলে অযথা অপ্রয়োজনীয় কাজ করে সময় নষ্ট হবে না এবং কম সময়েই সমাধা হবে নির্ধারিত কাজ।\n২. ব্যবহার করবেন আগের কিছু সময় বাঁচানোর সবচেয়ে বড় উপায় হচ্ছে আগের কাজের অব্যবহৃত অংশ ব্যবহার করা। অনেক সময়ই দেখা যায়, আগের কাজের সূত্র ধরেই হয়তো নতুন কোনো প্রকল্প হাতে নিতে হচ্ছে। সে ক্ষেত্রে আগের কাজের কিছু অংশ পুনরায় ব্যবহার করা যায়। তবে অবশ্যই তা মৌলিক পন্থায় ব্যবহার করতে হবে। যেমন: আগের ই-মেইল, প্রেজেন্টেশন, প্রশিক্ষণ, প্রস্তাব প্রভৃতির অনেক অংশ পরবর্তী সময়েও প্রয়োজনীয় সম্পাদনা করে ব্যবহার করা যায়।\n৩. তালিকায় থাক সবকিছু কাজের শুরুতেই একটি রুটিন করে নেওয়া যেতে পারে। যে কাজটি আপনাকে করতে দেওয়া হয়েছে, তা সমাধা করতে যা যা করা দরকার, সেগুলোর একটি পূর্ণাঙ্গ তালিকা করে নিন। তাহলে ধাপে ধাপে কাজ করা সহজ হবে। আবার পুরো কাজের চাপও একসঙ্গে পড়বে না। বস জিজ্ঞেস করলে চটজলদি বলেও দিতে পারবেন কাজের অগ্রগতির খবর।\n৪. সময় বেঁধে কাজ করুন কম সময়ে বেশি কাজ করতে হলে অবশ্যই সময় বেঁধে কাজ করতে হবে। পুরো কাজের কোন অংশের জন্য কতটুকু সময় বরাদ্দ রাখবেন, তা ঠিক করে নিতে হবে। চেষ্টা করতে হবে, ওই নির্দিষ্ট সময়সীমার মধ্যেই যেন কাজটি শেষ হয়। তবেই দেখা যাবে, পুরো কাজের পেছনে ব্যয় করা সামগ্রিক সময় কমে আসবে।\n৫. চাই অখণ্ড মনোযোগ কাজের ক্ষেত্রে সবচেয়ে বড় শত্রু হলো অমনোযোগিতা। যদি কোনো কাজ করার সময় মনোযোগ না থাকে, তবে স্বাভাবিকভাবেই তা শেষ হতে সময় বেশি লাগে। আর প্রযুক্তিনির্ভর বিশ্বে তো মনোযোগ ধরে রাখাই কঠিন। এই ফেসবুকে কেউ পোক করল, তো আরেকজন টুইটারে করল কমেন্ট। তাই জরুরি কাজ করার সময় কিছুক্ষণের জন্য হলেও স্মার্টফোনটিকে দূরে সরিয়ে রাখতে পারেন। যখনই মনোযোগ দিয়ে কোনো কাজ করবেন, তখনই তা দ্রুত শেষ হবে। সুতরাং মনোযোগ ধরে রাখার কোনো বিকল্প নেই।\nতথ্যসূত্র: হার্ভার্ড বিজনেস রিভিউ ও অন্ট্রোপ্রেনার ডটকম\n'}, {'headline': '\nআগারগাঁওয়ে নির্বাচন কমিশন ভবনের আগুন নেভানো হয়েছে\n', 'article': '\nরাজধানীর আগারগাঁওয়ে নির্বাচন কমিশন ভবনের নিচতলায় লাগা আগুন নেভানো হয়েছে। রোববার রাত ১২টা ২৫ মিনিটে ফায়ার সার্ভিসের ১০টি ইউনিটের চেষ্টায় আগুন নেভানো হয়।\xa0\nএর আগে রাত ১১টার পর আগুনের সূত্রপাত হয় বলে জানা গেছে। আগুন নিয়ন্ত্রণে ফায়ার সার্ভিসের ১০টি ইউনিট কাজ করে। ফায়ার সার্ভিসের নিয়ন্ত্রণকক্ষ থেকে প্রথম আলোকে এসব তথ্য নিশ্চিত করা হয়।\nনিয়ন্ত্রণকক্ষের কর্তব্যরত কর্মকর্তা প্রথম আলোকে জানান, রাত ১১টা ৬ মিনিটে নির্বাচন কমিশন ভবনের নিচতলায় আগুন লাগার খবর পায় ফায়ার সার্ভিস। খবর পেয়ে প্রথমে ৫টি ইউনিট সেখানে পৌঁছায়। এরপর পর্যায়ক্রমে অন্য ইউনিটগুলোও আগুন নিয়ন্ত্রণে কাজ শুরু করে। রাত ১২টা ২৫ মিনিটে আগুন নেভানো হয়। তবে কীভাবে আগুনের সূত্রপাত হয়েছে, সেটা এখনো নিশ্চিত হওয়া যায়নি বলে তিনি জানান।\n'}, {'headline': '\nঅস্ট্রেলিয়ার অপেক্ষার অবসান হলো\n', 'article': '\nওল্ড ট্রাফোর্ডে ইংলিশদের পরিণতি কী হবে আগেই টের পাওয়া যাচ্ছিল। শেষদিনটি অপেক্ষা ছিল শুধু চোখে দেখার। ১০৫ বল খেলে ২১ রান করা ওভারটর্ন মাটি কামড়ে পড়ে থাকতে চাইলেন ক্রিজে। কিন্তু শেষ রক্ষা করতে পারলেন কই! হেজেলিউডের এলবির ফাঁদে যখন পড়লেন তখন অস্ট্রেলিয়ান খেলোয়াড়েরা ডানা মেলে উড়তে চাইলেন! ১৮ বছরের খরা যে কাটল।\nচতুর্থ দিন ২ উইকেটে ১৮ রান তুলে শেষদিনে ৮ উইকেটে ৩৬৫ রান তোলার লক্ষ্যে নেমেছিল স্বাগতিকেরা। অতিমানবীয় কিছু না ঘটলে সেটা সম্ভব হবে না এটা সবারই জানা ছিল। হয়েছেও তা-ই! দ্বিতীয় ইনিংসে ইংলিশরা অলআউট হলো ১৯৭ রানে। ইংল্যান্ডের ১৮৫ রানের হারের দিনে ডেনলি-রয়-ব্যারিস্টো-বাটলাররা লড়াই করতে চেয়েছিলেন। স্রোতের বিপরীতে লড়াই করা ডেনলি তো অর্ধশতকও করেন (৫৩)। লায়নের শিকার হয়ে সাজঘরে ফেরেন ডেনলি। কিন্তু অন্যদের লড়াইয়ে তৈরি ছোট ছোট প্রতিরোধের সব দেয়াল অজি পেসার কামিন্সের গতিতে লন্ডভন্ড হয়ে যায়। কামিন্স একাই নেন ৪ উইকেট। ইংল্যান্ডের রান যখন ৪ উইকেটে ৭৪ তখন ৪টি উইকেটই কামিন্সের। এরপর অজিদের হয়ে বাকি কাজটুকু সারেন লায়ন আর হেজলেউড। অস্ট্রেলিয়ান এই দুই বোলার ২টি করে উইকেট তুলে নিলে ইংলিশদের ইনিংসের কবর রচনা হয়ে যায়। এই ম্যাচ জয়ে সিরিজে ২-১ ব্যবধানে এগিয়ে গেল অস্ট্রেলিয়া। ওভালে শেষ টেস্ট জিতলেও ইংল্যান্ডের কপালে শিরোপা জুটবে না। অ্যাশেজ থেকে যাবে বর্তমান চ্যাম্পিয়ন অস্ট্রেলিয়ার কাছেই। ১৮ বছর পর অ্যাশেজ ধরে রেখে বাড়ি ফিরবে অস্ট্রেলিয়ানরা। ২০০১ সালের পর এবারই প্রথম নিজেদের মাটিতে অ্যাশেজ জিততে পারল না ইংল্যান্ড।\n\xa0\n\xa0\n'}, {'headline': '\nমির্জা ফখরুলকে অনেকেই ‘মিথ্যা ফখরুল’ বলেন: তথ্যমন্ত্রী\n', 'article': '\nসংসদে প্রধানমন্ত্রী শেখ হাসিনার বক্তব্য নিয়ে বিএনপির মহাসচিব মির্জা ফখরুল ইসলাম আলমগীরের মন্তব্যের সমালোচনা করে তথ্যমন্ত্রী হাছান মাহমুদ বলেছেন, ‘এ ধরনের মন্তব্য রাজনৈতিক শিষ্টাচারবহির্ভূত। তাঁর ক্রমাগত মিথ্যাচারের কারণে তাঁকে অনেকেই “মিথ্যা ফখরুল” বলেন। তিনি এমন মিথ্যাচারের করেছেন যে কিনা নিজেই নিজের রেকর্ড ভঙ্গ করেছেন।’\nরাজধানীর আন্তর্জাতিক মাতৃভাষা ইনস্টিটিউটে আজ সোমবার এক আলোচনা সভা শেষে তথ্যমন্ত্রী এ কথা বলেন। তিনি সাংবাদিকদের বলেন, ‘বিএনপির প্রতিষ্ঠাতা জিয়াউর রহমান এবং তাঁর স্ত্রী খালেদা জিয়া বঙ্গবন্ধুর হত্যাকারীদের কেবল আশ্রয়ই দেননি, তাঁরা খুনিদের রাজনৈতিকভাবে পুনর্বাসিতও করেছেন।’\n‘বিএনপির রাজনীতিই মিথ্যার ওপরে প্রতিষ্ঠিত’ উল্লেখ করে তথ্যমন্ত্রী বলেন, ‘খালেদা জিয়া ১৯৮২ সালে ক্ষমতাসীন এরশাদ সাহেবের কাছ থেকে দুটি বাড়ি ও ১০ লাখ টাকা নিয়েছেন। খালেদা জিয়া যদি এরশাদের অবৈধ ক্ষমতা দখলের বিরোধিতাই করতেন, তবে কেন তিনি এরশাদের কাছ থেকে দুটি বাড়ি এবং অর্থ নিয়েছিলেন?’ তিনি আরও বলেন, প্রধানমন্ত্রী শেখ হাসিনা সংসদে তিক্ত সত্য বলেছেন। এই সত্য বিএনপি নেতাকে আহত করেছে।\nরংপুর উপনির্বাচনে বিএনপির মনোনয়নের বিষয়ে ক্ষোভ প্রকাশ করে তথ্যমন্ত্রী হাছান মাহমুদ বলেছেন, রংপুরের উপনির্বাচনে বঙ্গবন্ধু ও জাতীয় চার নেতার হত্যাকারী পরিবারের লোককে বিএনপি দলীয় প্রার্থী হিসেবে মনোনয়ন দেওয়ায় কারও অবাক হওয়ার কিছু নেই।\nসভায় তথ্যমন্ত্রী আরও বলেন, ‘বঙ্গবন্ধু শেখ মুজিবুর রহমান বিশ্বের সকল শোষিতের পক্ষে ছিলেন। তাঁর শোষণহীন বিশ্ব গড়ে তোলার স্বপ্নকে সবার মাঝে ছড়িয়ে দিতে ঢাকাসহ বিশ্বের প্রধান আটটি শহরে বঙ্গবন্ধুকে নিয়ে আন্তর্জাতিক সম্মেলনের আয়োজন করা হবে।’\nএর আগে মাতৃভাষা ইনস্টিটিউট মিলনায়তনে বঙ্গবন্ধু শেখ মুজিবুর রহমানের জন্মশতবার্ষিকী উদযাপন জাতীয় বাস্তবায়ন কমিটির মিডিয়া, প্রচার ও ডকুমেন্টেশন উপকমিটির সভায় তথ্যমন্ত্রী বক্তৃতা করেন। বস্ত্র ও পাটমন্ত্রী গোলাম দস্তগীর গাজী, তথ্য প্রতিমন্ত্রী মুরাদ হাসান এবং কমিটির সদস্যরা সভায় উপস্থিত ছিলেন। তথ্যসচিব আবদুল মালেক সভা পরিচালনা করেন।\n'}, {'headline': '\nঅধিনায়কত্ব না করতে পারলেই ভালো হয় সাকিবের\n', 'article': '\nকদিন আগে প্রথম আলোকে দেওয়া সাক্ষাৎকারে সাকিব আল হাসান বলেছিলেন, ‘মানসিকভাবে আমি টেস্ট ও টি-টোয়েন্টির নেতৃত্বের জন্য প্রস্তুত নই।’ আজ সংবাদ সম্মেলনেও প্রায় একই কথা বললেন বাংলাদেশ অধিনায়ক। তাঁর কথায় বোঝা যাচ্ছে, অধিনায়কত্বের বাড়তি দায়িত্বটা তিনি উপভোগ করতে পারছেন না।\nএই টেস্টে অধিনায়ক হিসেবে দলের ঢাল হয়ে বারবার তিনিই সামনে এসেছেন সংবাদমাধ্যমের সামনে। ছয় দিনের মধ্যে চার দিনই এসেছেন সংবাদ সম্মেলনে। দলের পারফরম্যান্স নিয়ে নানা প্রশ্নের ব্যাখ্যা দিয়েছেন। এতে অবশ্য ভাবার কারণ নেই খারাপ খেলার ব্যাখ্যা দিতে বারবার সংবাদ সম্মেলনে আসতে তাঁর খুব ভালো লাগছে! বরং দলের দায়িত্ব থেকে মুক্ত থাকতে পারলেই সাকিব খুশি, ‘অধিনায়কত্ব যদি না করতে হয় সেটিই সবচেয়ে ভালো হবে আমার জন্য। আর নেতৃত্ব যদি দিতেই হয় তাহলে অবশ্যই অনেক কিছু নিয়ে (বোর্ডের সঙ্গে) আলোচনা করার ব্যাপার আছে (এই টেস্টে হারের পর)।’ সাকিবের কথার অর্থ, হয় তিনি অধিনায়কত্ব করবেন না। আর করলে বিসিবির সঙ্গে কিছু বোঝাপড়া করেই নেবেন। অধিনায়ক সাকিবের ভবিষ্যৎ পরে, আপাতত তাঁকে সইতে হবে আফগানিস্তানের বিপক্ষে হারের পার্শ্বপ্রতিক্রিয়া। সাকিব অবশ্য এই হারকে লজ্জা মনে করেন না। তবে তাঁর কাছে ভীষণ কষ্টদায়ক। আফগানদের কাছে হারের ব্যাখ্যা তিনি কীভাবে দেবেন, কোনো ভাষাই খুঁজে পাচ্ছেন না, ‘খুবই খারাপ, এভাবে হারাটা খুবই খারাপ। খারাপের চেয়ে নিচে কোনো শব্দ থাকলে সেটা বলতে পারেন। খুবই খারাপ, হতাশাজনক। যত কিছু নেতিবাচক কথা আছে সবই বলে দিতে পারেন। আফগানিস্তান নিয়ে বলব যে আমরা কখনো আসলে ওদের চাপেই ফেলতে পারিনি। স্বাভাবিকভাবে ওরা লেটার মার্কসই পাবে এই টেস্টে।’\nআফগানিস্তান লেটার মার্কস পাচ্ছে। আর বাংলাদেশ? সাকিব অকপটেই জানিয়েছেন—শূন্য! আফগানিস্তানের বিপক্ষে খেলতে নেমে শূন্য হাতে ফিরতে হয়—দেশের ক্রিকেটের অশনিসংকেত ফের বেজে উঠল।\n'}, {'headline': '\nবঙ্গবন্ধু সম্পর্কে কটূক্তি, তারেকের বিরুদ্ধে পরোয়ানা\n', 'article': '\nজাতির পিতা বঙ্গবন্ধু শেখ মুজিবুর রহমান সম্পর্কে কটূক্তি করার অভিযোগে বিএনপির ভারপ্রাপ্ত চেয়ারম্যান তারেক রহমানের বিরুদ্ধে নারায়ণগঞ্জের একটি আদালত গ্রেপ্তারি পরোয়ানা জারি করেছেন।এর আগে বঙ্গবন্ধুকে কটূক্তি করায় তারেক রহমানের বিরুদ্ধে একটি মামলা করা হয়। আওয়ামী লীগের ধর্মবিষয়ক উপকমিটির সদস্য আকরাম হোসেন বাদল সোমবার দুপুরে নারায়ণগঞ্জের সিনিয়র জুডিশিয়াল ম্যাজিস্ট্রেট মিল্টন হোসেনের আদালতে মামলাটি করেন। এই মামলায় বর্তমানে ইংল্যান্ডের রাজধানী লন্ডনে বসবাসরত তারেক রহমানকে ১ নম্বর আসামি করে মোট তিনজনের বিরুদ্ধে মামলা করা হয়।বাকি দুজন আসামি হলেন বিএনপির যুক্তরাজ্য শাখার সভাপতি শায়েস্তা চৌধুরী কুদ্দুস ও সাধারণ সম্পাদক কাওছার এম আহম্মেদ। পরে শুনানি শেষে আদালত আসামিদের বিরুদ্ধে গ্রেপ্তারি পরোয়ানা জারি করেন।\nবাদী আকরাম হোসেন বাদলের পক্ষে মামলাটি পরিচালনা করছেন নারায়ণগঞ্জ জেলা আওয়ামী লীগের মুক্তিযুদ্ধবিষয়ক সম্পাদক ও জেলা মুক্তিযোদ্ধা সংসদের ডেপুটি কমান্ডার নূরুল হুদা। তিনি বলেন, আকরাম হোসেন মামলায় তারেক রহমানের বিরুদ্ধে রাষ্ট্রদ্রোহ এবং মানহানির অভিযোগ এনেছেন।\nগত ১৮ আগস্ট লন্ডনে একটি অনুষ্ঠানে তারেক রহমান বলেছেন, বাংলাদেশের জাতীয়তাবাদের জাতির পিতা জিয়াউর রহমান। সেই সঙ্গে দেশের সংবিধান নিয়েও তিনি কটূক্তি করেছেন, যা রাষ্ট্রদ্রোহের শামিল।\nতারেক রহমানের এ বক্তব্যকে মানহানিকর হিসেবে উল্লেখ করে বাদীর আইনজীবী নূরুল হুদা বলেন, আদালত মামলাটি আমলে নিয়ে সব নথি পর্যালোচনা করে তারেক রহমানের বিরুদ্ধে গ্রেপ্তারি পরোয়ানা জারি করেন। একই সঙ্গে আগামী ১০ ডিসেম্বর এই মামলার পরবর্তী শুনানির তারিখ রেখেছেন।\n'}, {'headline': '\nপঙ্কজ ভট্টাচার্য, উজানে তরী বাওয়া মাঝির মতো\n', 'article': '\nতরুণ বয়সে গ্রহণ করা আদর্শ ধারণ করেই ৮০ বছর পার করে দিয়েছেন পঙ্কজ ভট্টাচার্য। সমকালীন রাজনীতির স্রোতে নিজেকে ভাসিয়ে দেননি। অর্থ-প্রতিপত্তি-ক্ষমতা-লোভ তাঁকে কখনো বিচ্যুত করতে পারেনি। উজানে তরী বাওয়া মাঝির মতো কাজ করছেন আদর্শ বাস্তবায়নে। মুক্তিযুদ্ধের চেতনার বাংলাদেশ গড়ার স্বপ্ন তাঁর। নিজের সেই অভীষ্ট লক্ষ্যে সব সময় অবিচল তিনি।\nঐক্য ন্যাপের সভাপতি পঙ্কজ ভট্টাচার্যের ৮০ তম জন্মদিন উপলক্ষে আজ সোমবার বিকেলে রাজধানীর শওকত ওসমান মিলনায়তনে আয়োজিত নাগরিক সংবর্ধনায় তাঁকে নিয়ে এসব কথা বলেন রাজনীতিবিদ ও নাগরিক সমাজের বিশিষ্টজনেরা। অনুষ্ঠানের সভাপতি, পঙ্কজ ভট্টাচার্য এর ৮০ তম জন্মদিন উদ্\u200cযাপন কমিটির আহ্বায়ক ও জাতীয় অধ্যাপক আনিসুজ্জামান বলেন, সবার সমান অধিকার প্রতিষ্ঠার লক্ষ্য থেকে কখনো বিচলিত হয়নি পঙ্কজ। তাঁর সেই স্বপ্ন সেই স্বপ্ন বৃথা যাবে না। আজ না হোক, কাল তা অবশ্যই বাস্তবায়ন হবে।\nমঙ্গলদীপ প্রজ্বলনের মধ্য দিয়ে অনুষ্ঠানের শুরু হয়। দেশের বিভিন্ন প্রান্ত থেকে আসা ৫০ টির বেশি সংগঠনের পক্ষ থেকে ফুলেল শুভেচ্ছা জানানো হয় অনুষ্ঠানে। সবাইকে ধন্যবাদ জানিয়ে এবং কৃতজ্ঞতা প্রকাশ করে পঙ্কজ ভট্টাচার্য বলেন, যারা রাষ্ট্রের নব্য দখলদার হয়েছে, তাদের প্রতিহত করতে হবে। মুক্তিযুদ্ধের চেতনার দেশ গড়তে সবাইকে নিয়ে ঐক্যবদ্ধভাবে লড়ে যাওয়ার প্রত্যয় ব্যক্ত করেন তিনি।\nপ্রাবন্ধিক সৈয়দ আবুল মকসুদ বলেন, সমতার বাংলাদেশ গড়তে ৮০ বছরে দেশের বিভিন্ন প্রান্তে ৮০ লাখ কিলোমিটার ঘুরেছেন পঙ্কজ ভট্টাচার্য। আরও ২০ লাখ কিলোমিটার ঘোরার প্রত্যাশা ব্যক্ত করেন তিনি। সিপিবির সভাপতি মুজাহিদুল ইসলাম সেলিম বলেন, ন্যাপের প্রতীক কুঁড়েঘরের চেতনায় ছড়িয়ে ছিটিয়ে থাকা সবাইকে ঐক্যবদ্ধ হতে হবে। বৃহত্তর শক্তি গড়ে তুলতে হবে। অনুষ্ঠানে মুক্তিযুদ্ধের স্বপক্ষে বিরোধী দল হতে প্রগতিশীল রাজনীতিতর সবাই মিলে ঐক্য গড়ে তোলার প্রত্যয় ব্যক্ত করেন একাধিক নেতা।\nজন্মদিনের অনুষ্ঠানকে বর্ণাঢ্য করতে নাচ, গান, আবৃত্তির আয়োজন ছিল। আনন্দলোকে, মঙ্গললোকে গানে নৃত্য পরিবেশনার মধ্য দিয়ে ফুলে ফুলে মঞ্চে বরণ করে নেওয়া হয় পঙ্কজ ভট্টাচার্যকে। নজরুল সংগীত পরিবেশন করেন ফেরদৌস আরা। পঙ্কজ ভট্টাচার্যের ওপর একটি তথ্যচিত্রও তুলে ধরা হয় অনুষ্ঠানে। শুরুতে পঙ্কজ ভট্টাচার্যের উদ্দেশে উপস্থাপিত মানপত্র পড়ে শোনান সাংস্কৃতিক ব্যক্তিত্ব রামেন্দু মজুমদার।\nঅনুষ্ঠানে আরও শুভেচ্ছা জানান সাবেক ডেপুটি স্পিকার শওকত আলী, অধ্যাপক অজয় রায়, অধ্যাপক সৈয়দ আনোয়ার হোসেন, নৌপরিবহন প্রতিমন্ত্রী খালিদ মাহমুদ চৌধুরী, সাংস্কৃতিক ব্যক্তিত্ব কামাল লোহানী, সাম্যবদী দলের সাধারণ সম্পাদক দিলীপ বড়ুয়া, কমিউনিস্ট কেন্দ্রের আহ্বায়ক ওয়াজেদ-উল ইসলাম খান, জাসদ একাংশের সভাপতি শরিফ নূরুল আম্বিয়া, নারীনেত্রী আয়শা খানম প্রমুখ।\xa0\n'}, {'headline': '\nকালো আর ধলো বাইরে কেবল\n', 'article': '\n‘কায়েতের ছেলের সঙ্গে সাপুড়ের মেয়ের নিকা—এ তো একটা হাসিয়া উড়াইবার কথা! কিন্তু কাল হইলো ঐ যে ভাত খাইয়া! হোক না সে আড়াই মাসের রুগী, হোক না সে শয্যাশায়ী! কিন্তু তাই বলিয়া ভাত। লুচি নয়, সন্দেশ নয়, পাঁঠার মাংস নয়। ভাত খাওয়া যে অন্ন-পাপ। সে তো আর সত্য সত্যই মাপ করা যায় না। অন্ন-পাপ! বাপরে! এর কি আর প্রায়শ্চিত্ত আছে। বিলাসীর আত্মহত্যার ব্যাপারটাও অনেকের কাছে পরিহাসের বিষয় হইল!’—বিলাসী: শরৎচন্দ্র চট্টোপাধ্যায়।\nসেই যুগের বর্ণবিদ্বেষ, জাত, নিচু জাত, উঁচু জাত, হিন্দু-মুসলিম ছোঁয়াছুঁয়ি, কাটাকাটি থেকে ভারত-পাকিস্তানের জন্ম হয়েছিল। রাজনৈতিক অন্য কারণ তো ছিলই। তবে এই বর্ণবাদ, ঘৃণা, হানাহানি সেই বিদ্বেষের আগুনে বারুদ ঢেলে দিয়েছিল। সে সবাই জানি, দেশ ভাগের ঘটনা। এই আজকের দিনেও আমরা টিভি ও পত্রপত্রিকা খুললে এই হিন্দু-মুসলিম মারামারি কাটাকাটি আবার দেখতে পাই। ভারত-পাকিস্তান সীমান্তে আবার যুদ্ধ-যুদ্ধ উত্তাপ ফিরে ফিরে আসছে।\nকিন্তু উপমহাদেশের ভারত-পাকিস্তান ও বাংলাদেশ থেকে ছেলেমেয়েগুলো যখন দেশের বাইরে আসে সীমান্ত পেরিয়ে, তখন টিভি ও পত্রিকার দৃশ্যগুলো রূপকথার গল্পের মতো লাগে দেখতে। এই কিছুদিন আগের পাকিস্তান-ভারত যুদ্ধ-যুদ্ধ মনোভাবের সময় খাবার টেবিলে দেখেছি, ভারতীয় ও পাকিস্তানি একসঙ্গে বসে টিভি দেখছে চোখ বড় বড় করে। এদের কেউ-ই কিন্তু যুদ্ধ চায় না।\nপাকিস্তানিদের সঙ্গে ভারতীয়রাও মোদি সরকারের চরম নীতির সমালোচনা করেছে। বাংলাদেশের মুক্তিযুদ্ধের সময় ভারত বাংলাদেশকে সাহায্য করেছিল বলে রাজনৈতিকভাবে ভারত-বাংলাদেশ বন্ধু দেশ আর ভারত-পাকিস্তান চিরশত্রু হলেও হয়তো খুব অদ্ভুত শোনাবে। কিন্তু সত্যি হলো, দেশের বাইরে ভাষার কারণে এই ভারত-পাকিস্তান বন্ধুত্ব খুবই বেশি চোখে পড়ে।\nআমাদের ক্লাসে এক ভারতীয় ছেলেকে দেখেছি। তার নাম আলিম। সে হয়তো ধর্মীয় কারণে সব সময় বাংলাদেশ ও পাকিস্তানিদের সঙ্গে থাকত! নামাজে যাওয়া, হালাল রান্না খাওয়া সব একসঙ্গে। হঠাৎ করে ভারতীয়দেরও অবশ্য বিভ্রম হতো। তাকে ভারতীয় হিসেবে নতুন অনেকে বুঝতেও পারত না!\nভারতীয়রা যে ধর্মেরই হোক বা যে প্রদেশেরই হোক, ছেলেমেয়ে-নির্বিশেষে সবাই দেশের বাইরে আসার সময় লাগেজে দু-একটি করে প্রেশার কুকার নিয়ে আসে। এর সুবিধা হলো, রান্না করতে সময় কম লাগে। তাড়াতাড়ি রান্না শেষ করে বেড়াতে যাও বা পড়াশোনা করো বা আড্ডা দাও ঘণ্টার পর ঘণ্টা। এরা রান্নাঘরে নিজেদের আটকে রাখতে নারাজ।\nআর ভারতে বেশির ভাগ বাড়িতে গ্যাসের সিলিন্ডার কিনে ব্যবহার করতে হয়। বাংলাদেশের মতো গ্যাসের লাইন নেই। সিলিন্ডারের গ্যাসের দাম সবার জন্য সমান। আমাদের বাংলাদেশে কেউ বেশি দামে গ্যাস পায় সিলিন্ডারে আবার কেউ চুলা জ্বালিয়ে রেখে কাপড় শুকোলেও একই বিল মাসের শেষে, যতই সে অপচয় করুক। এ রকম বৈষম্য বা অপচয় রোধে সিলিন্ডারে গ্যাস অন্তত কিছুটা বৈষম্য কমাতে পারে। পাশাপাশি সবাই কিছুটা হিসাব করে ব্যবহার করত। এতে অপচয় কমত। আর এ কারণেও ভারতীয়রা প্রেশার কুকারে রান্না করে অভ্যস্ত।\nআর পাকিস্তানিরা সাধারণত স্লো কুকিং পছন্দ করে। আস্তে আস্তে ঘণ্টাব্যাপী রান্না করবে। সময় যতই লাগুক রান্নার স্বাদের সঙ্গে কোনো কম্প্রোমাইজ হবে না।\nযা হোক, আমাদের বিশ্ববিদ্যালয়ের হোস্টেলে একজন খুব আনাড়ি ও ব্যতিক্রমী পাকিস্তানি ছেলে এসেছে। সে তেমন রান্না পারে না। তার কাছের বন্ধু আবার ভারতীয় হিন্দু ব্রাহ্মণ। এরা সারা দিন পড়াশোনা করে একসঙ্গে। রান্নার ধারেকাছে নেই। ওদের হোস্টেলে একটা ভারতীয় মেয়ে এসেছে। হিন্দু। অন্ধ্র প্রদেশের। এই মেয়ের কাছেই শোনা, নিচু জাত বলে ওদের এলাকায় গ্রামের বাড়িতে টয়লেট বানানোর রীতি নেই।\nমেয়েটার মা-বাবা দুজনেই ছোটখাটো চাকরি করতে শহরে এসেছিল। সেই সুবাদে ওরা প্রথম ভাড়াবাড়িতে টয়লেট ব্যবহার করেছিল। মেয়েটা খুবই ভালো আর সহজ-সরল। সবাই তাকে খুব পছন্দ করে। সে নিজে কম্পিউটার ইঞ্জিনিয়ার আর তার স্বামী মেকানিক্যাল ইঞ্জিনিয়ার। তার স্বামী একটা জার্মান কোম্পানিতে চাকরি করত বলেই তাদের প্রথম জার্মানিতে পড়তে আসার আগ্রহ জন্মে।\nতাদের বাড়িতে টয়লেট না থাকলেও ভারত সরকার তাদের ছোটবেলা থেকেই পড়াশোনার জন্য বৃত্তি দিয়েছে। যখন ইঞ্জিনিয়ারিং ভর্তিতে চান্স পেয়েছে, বাংলাদেশের গরিব মেধাবীদের মতো ওদের ভর্তির টাকা নেই বলতে হয়নি। সরকার মাসে মাসে সাত-আট হাজার রুপি বৃত্তি দিয়েছে। এরপর যখন জার্মানিতে পড়তে আসবে, তখন অ্যাডমিশন লেটার দেখানোর ২০ দিনের মাথায় ৮ হাজার ইউরো শিক্ষা লোন দিয়ে দিয়েছে। এখন তার স্বামী আসবে স্পাউস ভিসায়। এসে এখানে চাকরি খুঁজবে। তাকেও সরকার সেই অল্প সুদে ৮ হাজার ইউরো লোন দিয়ে দেবে।\nআমরা বাংলাদেশিরা তার এই শিক্ষা লোনের তথ্য শুনে সত্যি মুখ চাওয়াচাওয়ি করেছি। দিল্লি বহু দূরে বাংলাদেশের গরিব মেধাবীদের জন্য। এখনো এই সব আকাশকুসুম স্বপ্ন! ছাত্রাবস্থায় স্পাউস নিয়ে আসার যে খরচ সেটা মধ্যবিত্তের নাগালের এতই বাইরে যে উচ্চবিত্তরা ছাড়া বউ আনার কথা কেউ সহজে কল্পনা করেন না।\nএদের প্রায়ই দেখি খাবার টেবিলে কম্পিউটার নিয়ে একসঙ্গে পড়াশোনা করছে। মেয়েটার নাম কাবেরি। জার্মান পারে না। পাকিস্তানি ছেলেটাকে দেখলাম মেয়েটা কীভাবে চাকরি খুঁজবে, কীভাবে অ্যাপ্লিকেশন বানাবে, কীভাবে জার্মান ভাষায় লিখবে সব গুছিয়ে রেডি করে দিচ্ছে। সেদিন দেখি দুজন একটা প্রজেক্টে কাজ করছে নাক মুখ ডুবিয়ে। রান্না-খাওয়ার সময় নেই। ওদের সঙ্গে যোগ হয়েছে ওই হিন্দু ব্রাহ্মণ। সে আবার ভেজিটেরিয়ান।\nএকদিন কাবেরি মেয়েটা চাল ধুয়ে প্রেশার কুকারে চড়াবে। তখনই পাকিস্তানি ছেলেটার প্রতিবাদ। কারণ ওরা প্রেশার কুকারের রান্না ভাত আবার পছন্দ করে না। একসঙ্গে লেগে থাকে বলে।\nসেই নিয়ে কাবেরির সঙ্গে পাকিস্তানি ছেলেটার একদফা ঝগড়াও হলো। কেন প্রেশার কুকারে চাল দাও। পানি বেশি দিয়ে বিরিয়ানির মতো করে দিলেই তো বাসমতী চালের ভাত ঝরঝরে হবে।\nকাবেরি বলল, প্রেশার কুকারে রান্না তাড়াতাড়ি হবে।\nপাকিস্তানি বলল, এই তাড়াতাড়ি রান্না করে সময় বাঁচিয়ে সেই সময় তুমি কী করবে?\nকাবেরি বলল, কত কী! গল্প, আড্ডা, বেড়ানো, পুজো ও দুটো চাকরির অ্যাপ্লিকেশন।\nশেষমেশ ছেলেটা বলল, তোমার পাতিলে আমাদের জন্য দুই কাপ চাল ব্যাগ থেকে নিয়ে বসিয়ে দাও তো!\nমেয়েটা পাকিস্তানি ছেলে আর ওই হিন্দু ব্রাহ্মণ ছেলের চালের ব্যাগ থেকে চাল নিয়ে পানিতে ধুয়ে নিল। আমি শুরুতে ভেবেছিলাম ভারতীয় আর পাকিস্তানি বাসমতী চালগুলো হয়তো একসঙ্গে মিশবে না, দুরকম চাল।\nকিন্তু না চালগুলো খুব ভালোভাবেই মিশে গেল। চালগুলোকে ভারতীয়, পাকিস্তানি, উঁচু জাত-নিচু জাত কিছুই আলাদা করা গেল না। সত্যি চালগুলো এক সঙ্গেই রান্না হলো। হিন্দু ব্রাহ্মণ ভারতীয় আর পাকিস্তানি মুসলিমের চাল সেই কালো নিচু জাতের মেয়েটার এক হাঁড়িতে।\n‘কালো আর ধলো বাইরে কেবল, ভেতরে সবারই সমান রাঙা!’\n'}, {'headline': '\n‘রাজহংস’ আসছে বৃহস্পতিবার\n', 'article': '\nরাষ্ট্রীয় পতাকাবাহী সংস্থা বিমান বাংলাদেশ এয়ারলাইনসের বহরে যুক্ত হতে যাচ্ছে চতুর্থ বোয়িং–৭৮৭ ড্রিমলাইনার উড়োজাহাজ ‘রাজহংস’। আগামী বৃহস্পতিবার হজরত শাহজালাল আন্তর্জাতিক বিমানবন্দরে বিকেলে অবতরণ করবে সর্বাধিক সুযোগ-সুবিধাসংবলিত ড্রিমলাইনারটি।\nআজ সোমবার এক সংবাদ বিজ্ঞপ্তির মাধ্যমে এ তথ্য জানায় বিমান বাংলাদেশ এয়ারলাইনস।\nদেশে পৌঁছার পর ড্রিমলাইনারকে ‘ওয়াটার ক্যানন স্যালুটের’ মাধ্যমে স্বাগত জানানো হবে। বিমানটি দেশে আনতে বিমান বাংলাদেশ এয়ারলাইনসের একটি প্রতিনিধিদল সিয়াটলে বোয়িং কোম্পানির এভারটে ডেলিভারি ও অপারেশনস সেন্টারে পৌঁছেছে। আগামী শনিবার বেলা ১১টায় প্রধানমন্ত্রী শেখ হাসিনা চতুর্থ ড্রিমলাইনারটি উদ্বোধন করবেন।\nসংবাদ বিজ্ঞপ্তিতে আরও জানানো হয়, টানা ১৬ ঘণ্টা উড়তে সক্ষম এই ড্রিমলাইনার অন্যান্য বিমানের তুলনায় ২০ শতাংশ জ্বালানিসাশ্রয়ী হবে। রাজহংসর আসনসংখ্যা ২৭১। এর মধ্যে ২৪টি বিজনেস ক্লাস ও ২৪৭টি ইকোনমি ক্লাস। বিজনেস ক্লাসের আসনগুলো ১৮০ ডিগ্রি পর্যন্ত রিক্লাইন্ড সুবিধা এবং সম্পূর্ণ ফ্ল্যাটবেড সক্ষম। এ ছাড়া বিমানটিতে ইন্টারনেট ও ফোন কল করার সুবিধা রয়েছে।\nসম্প্রসারিত বহর দিয়ে বিমান তার চলমান রুটগুলোতে ফ্লাইটের সংখ্যা বৃদ্ধি ও নতুন গন্তব্যে সংযোজনপ্রক্রিয়া অব্যাহত রেখেছে। চলতি বছরের ১৩ মে ঢাকা-দিল্লি রুট চালু হয়েছে। এ ছাড়া আগামী ২৮ অক্টোবর মদিনা এবং নভেম্বরে গোয়াংজুতে নতুন রুট চালু হবে। এ ছাড়া ভবিষ্যতে ম্যানচেস্টার, কলম্বো, মালে, টোকিও এবং নিউইয়র্ক ফ্লাইট পরিচালনার পরিকল্পনা প্রক্রিয়াধীন রয়েছে বলে জানায় বিমান কর্তৃপক্ষ।\nএ ছাড়া কানাডা কমার্শিয়াল কোম্পানি থেকে স্বল্পপাল্লার তিনটি নতুন ড্যাশ ৮-কিউ ৪০০ কিনেছে। এগুলো ২০২০ সালের মার্চ থেকে জুন মাসের মধ্যে বিমানবহরে যুক্ত হবে বলে আশা করা হচ্ছে।\nবিমান বাংলাদেশ এয়ারলাইনস ২০০৮ সালে মার্কিন উড়োজাহাজ নির্মাতা প্রতিষ্ঠান বোয়িংয়ের সঙ্গে ১০টি নতুন বিমান কেনার চুক্তি করে। ইতিমধ্যে চারটি বোয়িং ৭৭৭-৩০০ ইআর, দুটি বোয়িং ৭৩৭-৮০০ ও তিনটি বোয়িং ৭৮৭-৮ ড্রিমলাইনার উড়োজাহাজ বিমানবহরে যুক্ত হয়েছে। চতুর্থ ও শেষ উড়োজাহাজ রাজহংস বৃহস্পতিবার দেশে আসার মধ্য দিয়ে সম্পাদিত চুক্তির আওতায় ১০টি উড়োজাহাজের সবই বিমান বুঝে পাবে। বিমান বাংলাদেশ এয়ারলাইনসের বহরে যুক্ত হতে যাওয়া চারটি ড্রিমলাইনারের নাম পছন্দ ও বাছাই করেছেন প্রধানমন্ত্রী শেখ হাসিনা। এগুলো হলো আকাশবীণা, হংসবলাকা, গাঙচিল ও রাজহংস। এর আগে চারটি বোয়িং ৭৭৭-৩০০ ইআর, দুটি বোয়িং ৭৩৭-৮০০ ইআরের নামও প্রধানমন্ত্রীর দেওয়া।\n'}, {'headline': '\nরোহিঙ্গা সমস্যা নিয়ে বাংলাদেশের ভাবনা জানতে চায় যুক্তরাষ্ট্র\n', 'article': '\nরোহিঙ্গা সমস্যার স্থায়ী সমাধানের জন্য বাংলাদেশের ভবিষ্যৎ পরিকল্পনা কী, তা সরকারের কাছে জানতে চেয়েছে যুক্তরাষ্ট্র। আজ সোমবার দুপুরে পররাষ্ট্রসচিব মো. শহীদুল হকের সঙ্গে আলোচনায় দুই দেশের সম্পর্কের নানা বিষয় নিয়ে আলোচনার সময় প্রসঙ্গটি তোলেন ঢাকায় নিযুক্ত\xa0মার্কিন রাষ্ট্রদূত আর্ল মিলার।\nপররাষ্ট্র মন্ত্রণালয়ের কর্মকর্তারা এ তথ্য জানান। সন্ধ্যায় বৈঠকের বিষয়ে জানতে চাইলে কূটনৈতিক সূত্রগুলো প্রথম আলোকে জানায়, রোহিঙ্গা সমস্যার সর্বশেষ অবস্থা দেখতে আগামী কিছুদিনের মধ্যে বিভিন্ন স্তরের মার্কিন প্রতিনিধিদল বাংলাদেশ সফরে আসছে। পররাষ্ট্রসচিবের সঙ্গে মার্কিন রাষ্ট্রদূত এ নিয়ে কথা বলেছেন। চলতি মাসের তৃতীয় সপ্তাহে নিউইয়র্কে অনুষ্ঠেয় জাতিসংঘ সাধারণ পরিষদের অধিবেশনে এবং অধিবেশনের ফাঁকে রোহিঙ্গা সমস্যা নিয়ে কীভাবে আলোচনা করা যায়, সে প্রসঙ্গও তাঁদের আলোচনায় এসেছে। স্বেচ্ছায়, নিরাপদে ও মর্যাদাপূর্ণ উপায়ে রোহিঙ্গা প্রত্যাবাসনে মিয়ানমারের ওপর আন্তর্জাতিক চাপ অব্যাহত রাখতে যুক্তরাষ্ট্র যে বাংলাদেশের পাশে থাকবে, তা মার্কিন রাষ্ট্রদূত গতকাল আবার উল্লেখ করেন।\n২২ আগস্ট রোহিঙ্গা প্রত্যাবাসন শুরু না হওয়ায় কক্সবাজারের রোহিঙ্গা শিবিরে কর্মরত বেশ কিছু দেশি-বিদেশি বেসরকারি উন্নয়ন সংস্থার (এনজিও) ভূমিকা নিয়ে অভিযোগ উঠেছে। অভিযুক্ত এসব এনজিওর বিরুদ্ধে অভিযোগের প্রমাণ পাওয়ায় তাদের বিরুদ্ধে সরকার ব্যবস্থা নিচ্ছে। সরকার কক্সবাজারে এদের কার্যক্রম বন্ধ করেছে। এসব এনজিওর মধ্যে যুক্তরাষ্ট্রভিত্তিক এনজিও অ্যাডরাও রয়েছে।\nআওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদেরের সঙ্গে গতকাল রোববার সৌজন্য সাক্ষাতের সময় আর্ল মিলার এনজিওগুলোর বিষয়ে সরকারের কঠোর অবস্থানের কারণ জানতে চেয়েছিলেন। কূটনৈতিক সূত্রগুলো জানিয়েছে, পররাষ্ট্রসচিবের সঙ্গে বৈঠকেও বিষয়টি আলোচনায় এনেছেন মার্কিন রাষ্ট্রদূত। তবে তাঁদের মধ্যে এ নিয়ে কী কথা হয়েছে, সেটি তাঁরা জানাতে অপারগতা প্রকাশ করেন।\nতবে রোববার আর্ল মিলারের সঙ্গে বৈঠকের পর ওবায়দুল কাদের সাংবাদিকদের বলেন, সরকারের পক্ষ থেকে স্পষ্ট করে বলা হয়েছে কিছু এনজিওর কর্মকাণ্ডের বিষয়ে সরকারের কাছে অভিযোগ এসেছে। এনজিওগুলো মোনাজাত করার কথা বলে সরকারের কাছ অনুমতি চেয়ে উখিয়ায় রাজনৈতিক মহাসমাবেশ করেছে। অভিযোগ রয়েছে, রোহিঙ্গা মহাসমাবেশে এনজিওগুলোর প্রত্যক্ষ সহায়তা ছিল। অভিযুক্ত এনজিওগুলোর বিষয়ে সরকার আরও খোঁজখবর নিচ্ছে\xa0\n'}, {'headline': '\nনবীর আশা আগামীকালও বাংলাদেশকে হারাবে আফগানিস্তান\n', 'article': '\nআগামীকাল আফগানিস্তানের বিপক্ষে ম্যাচ দিয়ে বিশ্বকাপ ও এশিয়ান কাপের বাছাই শুরু করবে বাংলাদেশ। ম্যাচে নিজের দেশ জিতবে বলে আশাবাদী আফগান ক্রিকেটার মোহাম্মদ নবী।\nঅনেকের খটকা লাগতে পারে, আজই না টেস্ট শেষ হলো। আবার আগামীকাল মাঠে নামছে বাংলাদেশ ও আফগানিস্তান। হ্যাঁ, তথ্যে কোনো ভুল নেই। তবে আগামীকাল দুই দেশের লড়াই ২২ গজে নয়, সবুজ ফুটবল মাঠে। আর সেখানেও আফগানিস্তানের জয় হবে বলে বিশ্বাস করেন মোহাম্মদ নবী।\nঅনেক ‘চেষ্টা’ করেও চট্টগ্রামে আফগানিস্তানের বিপক্ষে বাংলাদেশকে হারের হাত থেকে বাঁচাতে পারেনি বৃষ্টি। শেষ দিনে মাত্র ১৭.২ ওভারেই বাংলাদেশের ৪ উইকেট ফেলে দিয়ে ২২৪ রানের জয় পেয়েছে আফগানিস্তান। রশিদ খানের বলে সৌম্য সরকারের ক্যাচ আউট হয়ে যাওয়ার মধ্যে দিয়ে আপাতত ক্রিকেট পর্বটা শেষ হলেও বাংলাদেশের পিছু ছাড়ছে না আফগানরা। আগামীকালই বিশ্বকাপ ফুটবলের বাছাইয়ে বাংলাদেশের প্রথম প্রতিপক্ষ তারা। সেই ক্ষণ গণনা আজ চট্টগ্রামেই শুরু করে দিয়েছেন ক্রিকেটার নবী।\nম্যাচ পরবর্তী সংবাদ সম্মেলনে এসে বহু আকাঙ্ক্ষিত ম্যাচটি নিয়েও কথা বলেছেন আফগান এই অভিজ্ঞ ক্রিকেটার। টেস্ট ক্রিকেটকে বিদায় বলে দেওয়া নবী সাফ জানিয়ে দিয়েছেন কাল তাঁর দেশ জিতবে এ বিশ্বাস আছে তাঁর, ‘আমি জানতাম না কাল বাংলাদেশ-আফগানিস্তান ফুটবল ম্যাচ। আশা করি ফুটবলেও আফগানিস্তান জিতবে। ওদের বেশ ভালো কিছু খেলোয়াড় আছে এবং অনেকেই ইউরোপে খেলে। ফুটবল দলে আমার বেশ কিছু বন্ধুও আছে। আশা করছি তারাই জিতবে।’ শেষবার ২০১৫ সাফ চ্যাম্পিয়নশিপে দুই দল মুখোমুখি হয়েছিল। সেবার বাংলাদেশকে ৪-০ গোলে উড়িয়ে দিয়েছিল আফগানিস্তান।\nআফগানিস্তানের বিপক্ষে অ্যাওয়ে ম্যাচটি দিয়েই বিশ্বকাপ ও এশিয়ান কাপ বাছাই শুরু হবে বাংলাদেশের। আফগানিস্তানের রাজনৈতিক পরিস্থিতি ভালো না থাকায় দুশানবেতে হবে ম্যাচটি। বাংলাদেশ সময়ে রাত ৮টায় শুরু হবে ম্যাচ। বিশ্বকাপ ও এশিয়ান কাপ বাছাইয়ে এশিয়া অঞ্চলে গ্রুপ ‘ই’তে খেলছে বাংলাদেশ। আফগানিস্তান ছাড়া গ্রুপে বাংলাদেশের অন্য তিন প্রতিপক্ষ ভারত, ওমান ও এশিয়ান চ্যাম্পিয়ন কাতার।\nএই গ্রুপে বাংলাদেশ বাদে বাকি দলগুলো ইতিমধ্যেই একটি করে ম্যাচ খেলে ফেলেছে। গুয়াহাটিতে ওমান ২-১ গোলে হারিয়েছে ভারতকে। দোহায় কাতারের বিপক্ষে আফগানিস্তান হেরেছে ৬-০ গোলে।\n'}, {'headline': '\nদুর্নীতিবাজদের কেন হত্যা করছেন না: হারুন\n', 'article': '\nবিএনপির সাংসদ হারুনুর রশীদ বলেছেন, ‘ক্রসফায়ারে মাদক ব্যবসায়ীদের হত্যা করা হচ্ছে। দুর্নীতি যাঁরা করছে, তাঁদের কেন হত্যা করছেন না। দুর্নীতি দমন কমিশন নামে মাত্র কাজ করছে। স্বাস্থ্য খাতে হাজার হাজার কোটি টাকা লোপাট হচ্ছে। অথচ কোনো ব্যবস্থা নেই।’ সোমবার সংসদে পয়েন্ট অব অর্ডারে দাঁড়িয়ে অনির্ধারিত আলোচনায় এ কথা বলেন তিনি।\nঅনির্ধারিত আলোচনায় হারুনুর রশীদ বলেন, ‘আমরা চরম উদ্বেগে আছি। সারা দেশে ডেঙ্গু ভয়াবহ আকার ধারণ করেছে। ডেঙ্গুতে কয়েক শ মানুষ মারা গেছে। কয়েক লাখ মানুষ ডেঙ্গুতে আক্রান্ত। আর এই ডেঙ্গু প্রতিরোধের কার্যকর পদক্ষেপ ঘোষণার মধ্যেই আছে। ইতিমধ্যে শত শত কোটি টাকা লোপাট হয়ে গেছে। অকার্যকর ওষুধ ছিটিয়েছে। কিন্তু ডেঙ্গু নিয়ন্ত্রণে আসেনি। জেলা ও উপজেলায় জনবল সংকটে রোগীদের সেবা দিতে স্বাস্থ্য বিভাগ হিমশিম খাচ্ছে।’\nকোরবানির পশুর চামড়া সম্পর্কে হারুনুর রশীদ বলেন, দাম না পেয়ে মানুষ কোরবানির পশুর চামড়া মাটিতে পুতে দিয়েছে। অথচ মন্ত্রী বলেছেন, বিএনপির নেতারা নাকি চামড়া কিনে মাটিতে পুতে দিচ্ছে। এ ধরনের বক্তব্য মানুষের মধ্যে কী দৃষ্টিভঙ্গি সৃষ্টি করবে, জানি না। সব ধরনের দুধে সিসা পাওয়া গেছে। প্রধানমন্ত্রী বলছেন, দুধ নিয়ে ষড়যন্ত্র হচ্ছে। মানুষ বিক্রি করতে না পেরে দুধ মাটিতে ফেলে দিচ্ছে। এসব আলামত ভালো নয়।\nসাংসদ হারুনুর রশীদ আরও বলেন, জীবন চরমভাবে অনিরাপদ। মানুষ অসহায়। সত্য কথা বলতে গেলে বলা হচ্ছে গুজব। এসব ঘটনায় কানে তুলো না দিয়ে সঠিকভাবে পদক্ষেপ নিতে হবে। এতে জাতি উপকৃত হবে। প্রিয়া সাহা, হু ইজ প্রিয়া সাহা। পররাষ্ট্রমন্ত্রী এখানে আছেন। উত্তর দিতে হবে আপনাকে। এই সংসদে বিবৃতি দিতে হবে। প্রিয়া সাহা কীভাবে মার্কিন প্রেসিডেন্টের কাছে পৌঁছাল। তিনি রাষ্ট্রের বিরুদ্ধে এ ধরনের বক্তব্য দিয়েছেন। এখন পর্যন্ত এ বিষয়ে রাষ্ট্রের থেকে সুস্পষ্ট বক্তব্য পাইনি। এ ব্যাপারে আমাদের সজিব ওয়াজেদ জয় একটি বিবৃতি দিয়েছেন। প্রিয়ার মিথ্যার দাবির পেছনে নাকি মার্কিন দূতাবাসের দুরভিসন্ধি রয়েছে। এটা সত্য হয়ে থাকলে তাহলে সে ধরনের বিবৃতি আমরা আশা করছি। ওই ঘটনায় কয়েকটি জায়গায় রাষ্ট্রদ্রোহী মামলা হয়েছে, আদালত তা খারিজ করে দিয়েছেন।\nএ দিকে অনির্ধারিত আলোচনায় অংশ নিয়ে বর্তমান সরকারের আমলে ঘটে যাওয়া বিভিন্ন প্রাতিষ্ঠানিক দুর্নীতির ঘটনা তদন্তে সংসদীয় কমিটি গঠনের দাবি করেছেন জাতীয় পার্টির সাংসদ পীর ফজলুর রহমান। তিনি বলেন, অদ্ভুত সব দুর্নীতির কর্মকাণ্ড ঘটেছে। অনিয়ম অনুসন্ধান করে ব্যবস্থা নিতে হবে। যাতে জাতি এই ভয়াবহ হাস্যরসের দুর্নীতি থেকে মুক্তি পায়।\nসরকারের বিভিন্ন দপ্তরের দুর্নীতি নিয়ে কথা উল্লেখ করে পীর ফজলুর রহমান বলেন, প্রাতিষ্ঠানিক দুর্নীতি ও অনিয়মগুলো সরকারের অর্জনকে চ্যালেঞ্জের মুখে ফেলে দিয়েছে। অর্জনগুলোকে ম্লান করে দিচ্ছে। একের পর একেক ঘটনা ঘটছে।\nদুর্নীতি হাস্যরসের বিষয় হয়ে গেছে মন্তব্য করে পীর ফজলুর রহমান বলেন, ৫ হাজার ৫০০ টাকার বই স্বাস্থ্য অধিদপ্তর কিনেছে ৮৫ হাজার ৫ টাকায়। এই বই ১০ কপি কেনা হয়েছে গোপালগঞ্জের সায়েরা খাতুন মেডিকেল কলেজের জন্য। এ জন্য পরিশোধ করা হয়েছে ৮ লাখ ৫৫ হাজার টাকা। অন্যান্য দুর্নীতি ও অনিয়মের প্রসঙ্গে ফজলুর রহমান বলেন, পুকুর খনন শিখতে বিদেশে যাবেন ১৬ জন কর্মকর্তা। এ জন্য ব্যয় ১ কোটি ২৮ লাখ টাকা। রূপপুরের বালিশকে তোশকের নিচে নিয়ে গেছে ফরিদপুর মেডিকেল কলেজ হাসপাতালে একটি পর্দা কেনার ঘটনা। একটি পর্দার দাম ধরা হয়েছে ৩৭ লাখ ৫০ হাজার টাকা। এই একটি অক্সিজেন জেনারেটিং প্লান্ট কেনার খরচ ৫ কোটি ২৭ লাখ ৫০ হাজার টাকা। একটি বিএইএস জেনারেটিং প্লান্ট কেনার খরচ ৫ কোটি ২৭ লাখ টাকা। একটি ভ্যাকুয়াম প্লান্ট ৮৭ লাখ ৫০ হাজার টাকা, মনিটরিং প্লেট ২৩ লাখ ৭৫ হাজার টাকা, তিনটি ডিজিটাল ব্লাড প্রেশার মেশিন ৩০ লাখ ৭৫ হাজার। এ রকম অবিশ্বাস্য দামে ১৬৬টি পণ্য কেনা হয়েছে।\n'}, {'headline': '\nটি-টোয়েন্টি দল থেকে বাদ পড়লেন মিরাজ\n', 'article': '\nমাঝে মাত্র তিন দিন। এর মধ্যেই টেস্ট ম্যাচে হারার ধাক্কা সামলে টি-টোয়েন্টি নিয়ে ব্যস্ত হয়ে পড়তে হবে বাংলাদেশকে। আগামী ১৩ সেপ্টেম্বর শুরু হচ্ছে ত্রিদেশীয় টি-টোয়েন্টি সিরিজ। এ সিরিজের প্রথম দুই ম্যাচের জন্য ১৩ জনের দল দিয়েছে বাংলাদেশ ক্রিকেট বোর্ড। সে দলে সুযোগ হয়নি মেহেদী হাসান মিরাজের।\nআগামী বছরের টি-টোয়েন্টি বিশ্বকাপের প্রস্তুতির গুরুত্বের কথা শুনিয়েছেন অধিনায়ক সাকিব আল হাসান। সে লক্ষ্যেই আফগানিস্তান ও জিম্বাবুয়েকে নিয়ে ত্রিদেশীয় সিরিজ আয়োজন করেছে বিসিবি। ২৪ সেপ্টেম্বরের ফাইনালের আগে রাউন্ড রবিন লিগ পদ্ধতিতে খেলবে সবাই। সিরিজের জন্য তরুণ দল বেছে নিয়েছে বাংলাদেশ। দলে ঢুকেছেন আফিফ হোসেন, ইয়াসির আরাফাত ও অলরাউন্ডার মেহেদী হাসান। আর সর্বশেষ সিরিজেও দলে থাকা মেহেদী হাসান মিরাজ বাদ পড়েছেন।\nটেস্ট সিরিজে বিশ্রাম পাওয়া মোস্তাফিজুর রহমান ও সাইফউদ্দিন টি-টোয়েন্টি দলে ঢুকেছেন। তবে এবারও ফিরতে পারেননি তাসকিন আহমেদ।\nবাংলাদেশের টি-টোয়েন্টি দল: সাকিব আল হাসান (অধিনায়ক), লিটন দাস, সৌম্য সরকার, মুশফিকুর রহিম, মাহমুদউল্লাহ, আফিফ হোসেন, মোসাদ্দেক হোসেন, সাব্বির রহমান, তাইজুল ইসলাম, মেহেদী হাসান, সাইফউদ্দিন, মোস্তাফিজুর রহমান, ইয়াসিন আরাফাত।\n'}, {'headline': '\nশুটিংয়ের ফাঁকে ‘ফেলুদা’র জন্মদিনের কেক কাটা হলো\n', 'article': '\n\nগতকাল ৮ সেপ্টেম্বর ছিল ফেলুদা ওরফে প্রদোষ মিত্তির ওরফে সব্যসাচী চক্রবর্তীর ৬৩তম জন্মদিন। জন্মের সেই বিশেষ দিবসের সন্ধ্যায় রাজধানী ঢাকার উত্তরায় এক শুটিং বাড়িতে দেখা মিলল তাঁর।\n‘ভুবন মাঝি’ খ্যাত ফাখরুল আরেফীন খানের দ্বিতীয় চলচ্চিত্র ‘গণ্ডি’র তৃতীয় পর্যায়ের শুটিং চলছে। এই শুটিং চলবে ১৩ সেপ্টেম্বর পর্যন্ত। তবে সব্যসাচীর অংশের শুটিং শেষ হবে আজ সোমবার। শুটিংয়ের শত ব্যস্ততার মাঝে একটু সময় মিললে ৩ সেপ্টেম্বর তাঁর আগাম জন্মদিন পালন করা হয় রাজধানীর গুলশানের একটি কনভেনশন সেন্টারে।\nরোববার রাতে চিত্রধারণ চলছিল। এর ফাঁকে ফাঁকে প্রথম আলোর সঙ্গে চলছে কথোপকথন। পাশের চেয়ারে তাপমাত্রা হারিয়ে ক্রমশ জুড়িয়ে যাচ্ছে চা। হঠাৎ সেখানে এলেন এক তরুণী।সব্যসাচীই পরিচয় করিয়ে দিলেন। তরুণীর নাম লিলিয়া সাহা। ডেন্টিস্ট। ‘গণ্ডি’ ছবিতেও তাঁর চরিত্র একজন ডেন্টিস্টেরই। সুবর্ণা মুস্তফার সহকারীর। এই লিলিয়া সাহা প্রথম দিনই ফেলুদার দাঁত দেখে ভয় পাইয়ে দিয়েছিলেন। বলেছিলেন, ‘অবস্থা ভালো নয়।’ তবুও ডেন্টিস্টকে দেখে খুশি হলেন সব্যসাচী। আর লিলিয়া সাহার চোখেমুখে তখন ষোড়শী কিশোরীর মুগ্ধতা।\n\nলিলিয়া সাহা সঙ্গে নিয়ে এসেছেন বিশাল বিশাল সব জন্মদিনের উপহার। আর একটা কেক। সেই উপহার পেয়ে সব্যসাচী খুশি হয়েছেন। সেই সঙ্গে যুক্ত হয়েছে নতুন চিন্তা। এত বড় উপহার তিনি কীভাবে কলকাতায় বাড়িতে নিয়ে যাবেন! শুটিং থামিয়ে, সাক্ষাৎকার থামিয়ে সবাই জড়ো হলেন কেক কাটবেন বলে। একসময় কেক কাটা হলো। এক টুকরা কেক তুলে দিলেন ঋদ্ধির মুখে। ঋদ্ধি কে? পর্দায় তার সঙ্গে সব্যসাচীর সম্পর্ক দাদু আর নাতনির। নাতনিও কেক তুলে দিল দাদুর মুখে। গেল ৫ সেপ্টেম্বর ৯ বছরে পা রাখা ঋদ্ধি যখন ৬ ফুট দেড় ইঞ্চির সব্যসাচীর মুখে কেক তুলে দিচ্ছিল, পেছন থেকে পরিচালক তখন হাঁ করে দেখছিলেন। যেন এটাও কোনো শট, আর তিনি চরিত্রের মধ্যেই আছেন! খাওয়ানো শেষ হলে বললেন, \'বাপরে, এত উঁচু একটা লোককে কেক খাওয়ালি।’ এই উঁচু যে কেবল উচ্চতার উঁচু নয়, তা তো আর বলে দিতে হয় না।\nছবির শুটিংয়ের দল থেকে কেউ জন্মদিন পালনের উদ্যোগ নিল না? খুবই যৌক্তিক প্রশ্ন। যদিও আগে একবার আগাম জন্মদিন পালন করা হয়েছে, তবুও। জন্মদিন বলে কথা। পরিচালক প্রথম আলোকে জানালেন, হোটেলে ফিরেই টের পাবেন সব্যসাচী। বড় পর্দার ফেলু মিত্তির হলেও আঁচ করার কথা নয় যে হোটেলে ততক্ষণে ‘সারপ্রাইজ বার্থডে পার্টি’র সমস্ত আয়োজন সম্পন্ন।\nফেরার সময় বললাম, এ রকম জন্মদিন বারবার ফিরে ফিরে আসুক। শুনেই বললেন, ‘না না, তা কেন। আমি থুড়থুড়ে বুড়ো হয়ে লাঠিতে ভর করে হাঁটতে চাই না। আমি বিছানায় পড়ে থাকতে চাই না। আমি দিব্যি ফেলুদা হয়েই "টাশ" করে মরে যেতে চাই।’\nসে তিনি যা-ই বলুন না কেন! আর তিনি তো বেঁচে থাকবেন তাঁর কর্মে। ফেলুদা, কাকাবাবু, দাশু, পুলিশ বা ‘গণ্ডি’তে ঋদ্ধির দাদু বা সুবর্ণা মোস্তফার বন্ধু অথবা প্রেমিক হয়ে। যে প্রেমিক গণ্ডি পেরোতে পারলেন কি না, তা জানা যাবে কেবল ছবিটা মুক্তি পেলে।\n'}, {'headline': '\nবাড়ি ফিরলেন বুদ্ধদেব\n', 'article': '\nঅসুস্থ হয়ে হাসপাতালের ভর্তির তিন দিন পর সুস্থ হয়ে বাড়ি ফিরলেন পশ্চিমবঙ্গের সাবেক মুখ্যমন্ত্রী বুদ্ধদেব ভট্টাচার্য। আজ সোমবার বিকেলে তাঁকে হাসপাতাল থেকে ছুটি দেওয়া হলে তিনি অ্যাম্বুলেন্সে করে তাঁর দক্ষিণ কলকাতার পাম অ্যাভিনিউর নিজের বাসভবনে ফেরেন।\nগত শুক্রবার রাতে গুরুতর অসুস্থ হয়ে বুদ্ধদেব ভট্টাচার্য কলকাতার বেসরকারি হাসপাতাল উডল্যান্ডসে ভর্তি হয়েছিলেন। কিন্তু ভর্তির আগে বুদ্ধদেব ভট্টাচার্য হাসপাতালে চিকিৎসা নিতে রাজি ছিলেন না। চিকিৎসকদের পরামর্শ এবং পার্টির চাপে তাঁকে ওই দিন ভর্তি করান হয় হাসপাতালে। তিনি একটু সুস্থ হওয়ার সঙ্গে সঙ্গে হাসপাতাল থেকে ছুটি নিয়ে বাড়িতে চিকিৎসা করার অনুরোধ জানাতে থাকেন হাসপাতাল কর্তৃপক্ষের কাছে।\nগত শুক্রবার সন্ধ্যার পর তাঁর প্রবল শ্বাসকষ্ট শুরু হলে খবর দেওয়া হয় তাঁর পারিবারিক চিকিৎসক ফুয়াদ হালিমকে। তিনি এসে তাঁর অবস্থা দেখে দ্রুত হাসপাতালে ভর্তির পরামর্শ দেন। এরপরেই বুদ্ধদেব ভট্টাচার্যকে ভর্তি করান হয় সেখানে। গড়া হয় ৭ সদস্যের মেডিকেল বোর্ড।\nহাসপাতালে তাঁর শরীরের নানা পরীক্ষাও করা হয়। রাখা হয় হাসপাতালের নিবিড় পরিচর্যা কেন্দ্রে বা আইসিসিইউতে। ৭৫ বছর বয়সী এই নেতার শ্বাসকষ্ট হঠাৎ করে গতকাল বেড়ে যাওয়ায় তাঁকে নিয়ে আসা হয় হাসপাতালে। হাসপাতালে তাঁকে দেখতে ছুটে যান রাজ্যের রাজ্যপাল জগদীপ ধনকর, মুখ্যমন্ত্রী মমতা বন্দ্যোপাধ্যায় সহ বিভিন্ন রাজনৈতিক দলের নেতারা।\nবুদ্ধদেব ভট্টাচার্য পশ্চিমবঙ্গের মুখ্যমন্ত্রী হিসাবে দায়িত্ব পালন করেছেন ২০০০ সালের ৬ নভেম্বর থেকে ২০১১ সালের ১৩ মে পর্যন্ত। আর উপমুখ্যমন্ত্রী ছিলেন ১৯৯৯ সালের ১২ জানুয়ারি থেকে ২০০০ সালের ৫ নভেম্বর পর্যন্ত। বুদ্ধদেব ভট্টাচার্য রাজ্য বিধানসভার সদস্য বা বিধায়ক ছিলেন ১৯৭৭ থেকে ১৯৮২ এবং ১৯৮৭ থেকে ২০১১ সাল পর্যন্ত। ছিলেন রাজ্যের মন্ত্রীও। তাঁর জন্ম ১৯৪৪ সালের ১ মার্চ। রয়েছে তাঁর স্ত্রী এবং একমাত্র কন্যা সুচেতনা ভট্টাচার্য।\n'}, {'headline': '\nতৃণমূল নেতাদের পাকিস্তানে যেতে বললেন রাহুল সিনহা\n', 'article': '\nভারতের চন্দ্রযান-২ নিয়ে ‘কটাক্ষ’ করায় পশ্চিমবঙ্গের মুখ্যমন্ত্রী মমতা বন্দ্যোপাধ্যায়ের তীব্র সমালোচনা করেছেন বিজেপির কেন্দ্রীয় সম্পাদক রাহুল সিনহা। সমালোচনাকারীদের উদ্দেশে রাহুল বলেছেন, ‘ওরা রাষ্ট্রীয় কলঙ্ক। ওদের পাকিস্তানে গিয়ে বাস করা উচিত। ’\nশুক্রবার গভীর রাতে চন্দ্রযানের চাঁদের মাটি স্পর্শ করার কথা থাকলেও মাত্র ২ দশমিক ১ কিলোমিটার ওপরে থাকার সময় এই চন্দ্রযানের সঙ্গে যোগাযোগ বিচ্ছিন্ন হয়ে যায়।\nতবে তার আগেই মমতা এই চন্দ্রযানকে কটাক্ষ করে বলেন, ’দেশের আর্থিক বিপর্যয়ের মধ্যে মানুষের দৃষ্টি অন্যদিকে ঘোরানোর জন্য চন্দ্রযান-২’এর প্রচার চলছে। দেশে এ ধরনের মহাকাশ অভিযান নতুন নয়, সব কৃতিত্ব যেন ওরা (বিজেপি) একাই নিতে চায়।’ মমতা বলেন, ’এখন যাঁরা লাফালাফি করছেন সেই বিজেপির নেতাদের থাকার জন্য চাঁদে জমি কিনে বহুতল বাড়ি গড়ে দিক বিজেপি। ওখানে গিয়ে থাকবেন ওরা।’\nমমতার এ মন্তব্যের ব্যাপক সমালোচনা হয়। গতকাল রোববার রাহুল সিনহা ভারতীয় মজদুর ফেডারেশনের এক সভায় মমতার সমালোচনা শামিল হন। মমতার দল তৃণমূলকে ‘রাষ্ট্রের কলঙ্ক’ বলে উল্লেখ করে বলেন, ’চাঁদের কাছাকাছি গিয়ে আমাদের চন্দ্রযান সংযোগ হারিয়ে ফেলেছে। সারা দেশের মানুষ কান্নায় ভেঙে পড়েছে। সারা দেশের মানুষ ওপরওয়ালার কাছে প্রার্থনা করছে, যাতে চন্দ্রযানের সংযোগ হয়। আর তখন তৃণমূল প্রার্থনা করছে, সংযোগ যাতে স্থাপন না হয়।’\nরাহুল সিনহা এরপর বলেন, ’যদি চন্দ্রযান ফের যোগাযোগ স্থাপন করতে পারে , তাহলে লিখে রাখুন , মমতা বন্দ্যোপাধ্যায় প্রশ্ন করবেন , চন্দ্রযান যে চাঁদে গিয়েছে তাঁর প্রমাণ কোথায়? বলবে এগুলো চাঁদের ছবি তাঁর প্রমাণ কি? রাশিয়া, আমেরিকা থেকে চুরি করা চাঁদের ছবি কি না তার প্রমাণ কী?’ এরপরেই এক বিতর্কিত মন্তব্য করেন রাহুল সিনহা। বলেন, ’তাই আমি ভাবছিলাম চন্দ্রযান যাওয়ার আগে ইসরোর বিজ্ঞানীদের বলব, চন্দ্রযানের পেছনে ওঁকে বেঁধে নিয়ে যান। যাতে প্রমাণ পেয়ে যাবে, দেখে আসবে কী হচ্ছে? ’রাহুল সিনহা বলেন, ’রাষ্ট্রের গৌরবে কেউ যদি গর্বিত না হন, তাহলে সে রাষ্ট্রের কলঙ্ক। এখন চন্দ্রযানকে নিয়ে রাজনীতি খেলা শুরু হচ্ছে। যতই রাজনীতি করুক , পশ্চিমবঙ্গ থেকে তৃণমূলের বিদায় আসন্ন’।\n'}, {'headline': '\nগাছ কাটতে গিয়ে বিদ্যুৎস্পৃষ্ট, দুই শ্রমিকের মৃত্যু\n', 'article': '\nকুড়িগ্রামে গাছ কাটতে গিয়ে বিদ্যুৎস্পৃষ্ট হয়ে দুই শ্রমিকের মৃত্যু হয়েছে। আজ সোমবার বেলা দুইটার দিকে এ দুর্ঘটনা ঘটে।\nমারা যাওয়া দুই শ্রমিকের নাম আবদুর রহমান (৪৩) ও আবদুল খালেক (৪৫)। আবদুর রহমানের বাড়ি সদর উপজেলার করিমের খামার গ্রামে ও আবদুর রহমানের বাড়ি মোগলবাসা ইউনিয়নের চর ভেলাকোপা গ্রামে।\nবিষয়টি নিশ্চিত করে কুড়িগ্রাম সদর থানার ভারপ্রাপ্ত কর্মকর্তা মাহফুজার রহমান প্রথম আলোকে বলেন, শহরের চর কৃষ্ণপাড়ায় এক বাড়িতে সুপারিগাছ কাটতে গিয়েছিলেন দুজন। এ সময় ১১ হাজার ভোল্টের তারে হাত লেগে বিদ্যুৎস্পৃষ্ট হয়ে ঘটনাস্থলেই মারা যান দুই শ্রমিক। এ বিষয়ে কুড়িগ্রাম সদর থানায় একটি অপমৃত্যুর মামলা (ইউডি) হয়েছে।\n'}, {'headline': '\nবেড়ানো\nআমেরিকার সবচেয়ে সুন্দর ছোট শহরে\n', 'article': '\nএকটি বিখ্যাত এশিয়ান প্রবাদ আছে—‘Better to see something once than hear about it a thousand times.’\nএ বছরে আমেরিকার স্বাধীনতা দিবস পড়েছিল বৃহস্পতিবারে। ৪ জুলাই আমেরিকার স্বাধীনতা দিবস। মাঝে শুক্রবারে ছুটি নিয়ে আমরা ঠিক করলাম চার দিনের উত্তর আইডাহো ভ্রমণ করব।\nআগে থেকেই পরিকল্পনামতো গাড়ি ও এয়ারবিএনবি ঠিক করা ছিল। কোন কোন স্থানে যাব, তা ঠিক করে ফেললাম।\nপরিকল্পনা মতো বৃহস্পতিবার সকালে সবকিছু গুছিয়ে আমরা রওনা দিলাম স্পোকেনি, ওয়াশিংটনের উদ্দেশে। আড্ডা, গান, চারদিকের মনোরম পরিবেশ দেখতে দেখতে এগিয়ে চলছিলাম আমরা।\nএ দেশে একটু পরপরই লেখা দেখা যায় সামনে সিনিক ভিউ বা হিস্টরিক্যাল ভিউ। বয়েসি থেকে স্পোকেনি যাওয়ার প্রথম দিকের পথটা পুরোই গড়ের মাঠ! এত এত জমি এখানে খালি পড়ে আছে দেখলে আর নিজের দেশের কথা মনে পড়লে আসলেই দুঃখ হয়। কী হতো যদি এই খালি জমিগুলোর অর্ধেকও আমাদের দেশের থাকত? কী জানি। আল্লাহ হয়তো কিছু ভেবেই এমনভাবেই বণ্টন করেছেন।\nসে যা হোক, দুপুরের খাবার খাওয়ার জন্য আমরা উমাটিলা মেরিনা পার্কে গেলাম। এখানে আপনি মাছ ধরতে, শিকার ও ওয়াটার স্কিইং করতে পারবেন। এখানের মূল আকর্ষণ হচ্ছে কলম্বিয়া নদীটি। ওখানে আমার রান্না করা মোটামুটি খাওয়ার যোগ্য খিচুড়ি আর রানু আপুর রান্না করা চিকেন দিয়ে খেয়ে, শক্তি সঞ্চয় করে আবারও রওনা দিলাম।\nস্পোকেনিতে আমাদের ঠিক করা এয়ারবিএনবিতে গিয়ে কিছুক্ষণ রেস্ট নিয়ে আমরা আবারও বেরিয়ে পড়লাম রিভার সাইড স্টেট পার্কে। পার্কটি ওয়াশিংটনের দ্বিতীয় বৃহত্তম স্টেট পার্ক। যার আয়তন ১১ হাজার ১৬২ একর। পাহাড়ে বাইক চালানো থেকে শুরু করে ঘোড়সওয়ার, রক ক্লাইম্বিং ও হাইকিং, রিভারসাইডে সব আছে। ৫৫ মাইল হাইকের রাস্তা আছে এখানে।\nএর পাশেই আছে রিভার ফ্রন্ট স্টেট পার্ক। এখানে আমরা ৪ জুলাইয়ের ফায়ার ওয়ার্কস (আতশবাজি) দেখব। এটি ৪৫ বছর আগে এক্সপো ৭৪৮–এর জন্য তৈরি করা হয়েছিল। এটি একটি বিশ্ব ফেয়ার ইভেন্ট।\nপার্কটির বৈশিষ্ট্যটি হলো প্যাভিলিয়ন। যা ১৪৫ ফুট লম্বা (৪৪ মিটার) একটি ধাতব ফ্রেম ও তারের শেল দিয়ে চিহ্নিত রয়েছে, যা এক্সপো ’৭৪৮–এর সময় মার্কিন প্যাভিলিয়ন তাঁবুটি গঠন করেছিল এবং ১৫৫ ফুট (৪৭ মিটার) ঘড়ি টাওয়ার, এখন একটি স্পোকেন আইকন।\nমূলত গ্রেট নর্দান রেলওয়ে ডিপোর একাংশ। ১৯০২ সালে সম্পন্ন হয় ও ১৯৩৩ সালে ভেঙে ফেলা হয়। এর ‘দৈত্য দাদুর ঘড়ি’ সপ্তাহে একবার হাত দিয়ে ধরা হয়। সমুদ্রতল থেকে উচ্চতা প্রায় ১ হাজার ৯০০ ফুট (৫৮০ মিটার)। স্পোকেন নদী বয়ে গেছে শতবর্ষী ট্রেল পার্কের মধ্য দিয়ে।\nসবাই মিলে পার্কে বসে আমরা উপভোগ করলাম আমেরিকার স্বাধীনতা দিবস উপলক্ষে সংগীতানুষ্ঠান ও মনোরম আতশবাজি। সব দেখে বাড়ি ফিরে রাতের ডিনার করলাম কারিশমা আপুর তৈরি অসাধারণ ভর্তা, গরুর মাংস আর রানু আপুর রান্না করা সবজি দিয়ে। এভাবেই শেষ হলো আমাদের ভ্রমণের প্রথম দিন।\nপরদিন সকালে ঘুম থেকে উঠে নাশতা করে, দুপুরের জন্য ডিম সেদ্ধ, আপেল, স্যান্ডউইচ নিয়ে আমরা চলে গেলাম টিউবস হিলসে। টিউবস হিলটি প্রায় ১২০ একরের বেশি এবং পশ্চিম, দক্ষিণ ও পূর্ব দিকের লেক কোওর ডি এলিনের সঙ্গে সীমাবদ্ধ। পাহাড়ে বেশ কয়েক মাইল হাইকিং ট্রেল রয়েছে। প্রত্যেকের উপভোগ করার জন্য দর্শনীয় দৃশ্যের ব্যবস্থা করা আছে। টিউবস হিলের পশ্চিম পাশে ট্রেল হেডটি ম্যাকউইন পার্কের দক্ষিণ পশ্চিম কোণে অবস্থিত।\nম্যাকউইন পার্ক দেখে টিউবস হিলটির প্রায় দুই মাইল হাইক করে আমরা চলে গেলাম কোওর ডি এলিনের এক প্রান্তে সাঁতার কাটতে। আহা, সে কী সাঁতার। অনেক দিন পরে সাঁতার কেটে বেশ আনন্দ লাগল। সাঁতারের পর দুপুরের খাওয়া শেষ করে আমরা একে একে ঘুরে দেখলাম জাপানিজ গার্ডেন, রোজ গার্ডেন, লিলাক গার্ডেন, পোস্ট ফলস পার্ক, ম্যানিটো পার্ক। ম্যানিটো পার্কটি আনুষ্ঠানিকভাবে ১৯০৪ সালের এপ্রিল মাসে প্রতিষ্ঠিত হয়েছিল।\nএরপর আমরা গেলাম রুমা আপুর বিশ্ববিদ্যালয় জীবনের বড় আপু, ডালিয়া আপু ও নির্ঝর ভাইয়ার বাসায়। আপু ও ভাইয়া আমরা যাওয়ার আগেই বলেছিলেন, পুরো ট্যুরের সময়টা যেন আমরা তাদের বাসায় থাকি। সেটা আর হয়ে ওঠেনি। আপুদের বাসায় গিয়ে আপুর হাতের মজাদার বিরিয়ানি, ইলিশ মাছ আর চিকেন খেতে খেতে আড্ডা চলছিল। সবশেষে আপু, ভাইয়া আর ছোট্ট মানহার কাছ থেকে বিদায় নিয়ে ফিরে এলাম নিজেদের স্থানে।\nপরদিন সকালে রুমা আপুর রান্না করা মাছ আর সবজি দিয়ে সকালের নাশতা করে মেয়েরা শাড়ি পরে রওনা দিলাম স্যান্ড পয়েন্টে। স্যান্ড পয়েন্ট হলো যুক্তরাষ্ট্রের আইডাহোর বোনার কাউন্টির বৃহত্তম শহর। স্যান্ড পয়েন্টটি আইডাহোর বৃহত্তম হ্রদের তীরে অবস্থিত। ৪৩ মাইল লম্বা লেক পেন্ড ওরিলি এবং এর চারপাশে তিনটি প্রধান পর্বতশ্রেণি, সেলকির্ক, মন্ত্রিপরিষদ ও বিটাররোট রেঞ্জ দ্বারা বেষ্টিত।\nএটি আইডাহোর বৃহত্তম স্কি রিসোর্ট। শোয়েইজার মাউন্টেন রিসোর্ট, আন্তর্জাতিক সেলকির্ক লুপ ও দুটি ন্যাশনাল সিনিক বাইওয়ে (ওয়াইল্ড হর্স ট্রেইল ও পেন্ড ওরেইল সিনিক বাইওয়ে) রয়েছে। ২০১১ সালে স্যান্ড পয়েন্ট দেশের ‘সবচেয়ে সুন্দর ছোট শহর’ হিসেবে খ্যাতি পায়।\nস্যান্ড পয়েন্টের সৌন্দর্য উপভোগ করে দুপুরের খাবার খেয়ে আমরা গেলাম প্রিস্ট লেকে। এই হ্রদের উত্তর প্রান্তটি কানাডা-মার্কিন সীমান্তের ১৫ মাইল (২৪ কিলোমিটার) পর্যন্ত প্রসারিত। হ্রদের ইতিহাসটি শেষ বরফযুগের শেষ থেকে প্রায় ১০ হাজার বছর আগের।\nযুক্তরাষ্ট্রে সবচেয়ে বড় লেক ট্রাউট (মাছ) ধরা পড়েছিল ১৯৭১ সালে স্পোকেনের লাইল ম্যাকক্লিউর হাতে। তার ওজন ছিল ৫৭ পাউন্ডের কাছে। প্রিস্ট লেকে ধরা হয়েছিল এই মাছ। প্রিস্ট লেকে বসে শিঙাড়া খেতে খেতে সূর্যাস্ত দেখেছিলাম আমরা। কথায় বলে না, ‘Never go too long without watching a sunset’—Atticus. সূর্যাস্ত দেখে আবারও সাময়িক নীড়ে ফেরা। রাতের খাবার খেলাম রুমা আপুর রান্না করা মজাদার মাছ আর সবজি দিয়ে।\nপরের দিন সকালে আমরা আমাদের সবকিছু নিয়ে স্পোকেনিকে বিদায় জানালাম এবং বয়েসির উদ্দেশে রওনা হলাম। পথিমধ্যে আমরা দেখলাম পালাউস জলপ্রপাত। এরপরে আমরা গেলাম লিয়নস ফেরি স্টেট পার্ক। শক্তিশালী বরফযুগের বন্যার কারণে খোদাই করা প্রাকৃতিক দৃশ্যে পালাউসের পাহাড়গুলো আপনাকে মুগ্ধ করবেই।\nরাতের মধ্যেই আমরা আমাদের শেষ গন্তব্য বয়েসিতে ফিরলাম। ফিরে অর্পার বাসায় সবাই মিলে খেয়ে যে যার নীড়ে ফিরে গেলাম। আর এরই মধ্য দিয়ে শেষ হলো আমাদের চার দিনের উত্তর আইডাহো ভ্রমণ।\nশেষ করব মজার একটি ঘটনা দিয়ে। ট্যুরের চার দিন ধরে রানু আপু, কারিশমা আপু ও রুমা আপু মিলে আমাকে নোয়াখালীর ভাষা শিক্ষা দিয়েছিল। চার দিন পরে আমার যখন পরীক্ষা নেওয়া হলো, আমি সগর্বে সেই পরীক্ষায় ফেল করেছিলাম। আমার অবস্থা ছিল ‘ছেড়ে দে মা কেঁদে বাঁচি’ টাইপের মতো।\nপরিশেষে নাজমুল ভাই, রানু আপু, তামিম ভাই, কারিশমা আপু, ইমদাদ ভাই ও রুমা আপুকে অসংখ্য ধন্যবাদ ট্যুরটা আয়োজন করার জন্য।\n'}, {'headline': '\nপ্রধানমন্ত্রী চেয়েছেন, নির্বাচিত হয়েছি : সংসদে বিএনপির সিরাজ\n', 'article': '\nবিএনপি থেকে নির্বাচিত সাংসদ জি এম সিরাজ বলেছেন, সরকার চাইলে গ্রহণযোগ্য নির্বাচন হয়। প্রধানমন্ত্রী চেয়েছেন এ কারণে তিনি (সিরাজ) নির্বাচিত হয়েছেন। তিনি জনগণের প্রত্যক্ষ ভোটে নির্বাচিত হয়েছেন।আজ সোমবার জাতীয় সংসদের অধিবেশনে নবনির্বাচিত সাংসদ হিসেবে শুভেচ্ছা বক্তব্যে জিএম সিরাজ এ কথা বলেন। নির্ধারিত সময়ের পর তাঁর মাইক বন্ধ হয়ে যাওয়ায় সংসদে হই চই করেন বিএনপির সাংসদেরা।রেওয়াজ অনুযায়ী সংসদের প্রথম বৈঠকের পর কেউ নতুন সদস্য হিসেবে সংসদে যোগ দিলে তাঁকে শুভেচ্ছা বক্তব্য দেওয়ার সুযোগ দেওয়া হয়। ৩০ ডিসেম্বর জাতীয় নির্বাচনে বগুড়া-৬ আসন থেকে নির্বাচিত হয়েছিলেন বিএনপির মহাসচিব মির্জা ফখরুল ইসলাম আলমগীর। নির্ধারিত সময়ে তিনি শপথ না নেওয়ায় ওই আসনটি শূন্য হয়। পরে এই আসন থেকে নির্বাচিত হন জিএম সিরাজ।আজ জিএম সিরাজকে সংসদে শুভেচ্ছা বক্তব্য দেওয়ার জন্য ৩ মিনিট সময় দেন স্পিকার শিরীন শারমিন চৌধুরী। নির্ধারিত সময় শেষে তাঁর মাইক বন্ধ হয়ে যায়। তখন বিএনপির সাংসদেরা হই চই শুরু করেন। পরে স্পিকার তাঁকে আরও ১ মিনিট সময় দেন। এ সময়ের মধ্যেও তাঁর বক্তব্য শেষ না হলেও মাইক বন্ধ হয়ে যায়। তখন আবার বিএনপির সাংসদেরা হই চই শুরু করেন। জিএম সিরাজ মাইক ছাড়াই বক্তব্য দিতে থাকেন। স্পিকার বারবার তাঁকে থামানোর চেষ্টা করেন।স্পিকার এ সময় জিএম সিরাজের উদ্দেশে বলেন, ‘আপনার দৃষ্টি আকর্ষণ করছি। আপনি শুভেচ্ছা বক্তব্য দিতে চেয়েছেন। প্রথমে ৩ মিনিট ও পরে আরও ১ মিনিট সময় দেওয়া হয়েছে। পরে আরও বক্তব্য দেওয়ার সুযোগ পাবেন।’\nবক্তব্যে জি এম সিরাজ বলেন, ৩০ ডিসেম্বরের নির্বাচনে তিনি হারেন নি। বিএনপি হারেনি। হেরেছে ১০ কোটি ভোটার, ১৬ কোটি মানুষ। তিনি বলেন, তিনি গত রোববার সংসদে যোগ দেন। সেদিন ছিল এইচ এম এরশাদের শোকপ্রস্তাবের আলোচনা। তাঁর মনে হয়েছে, এখন সংসদে আর আগের মতো জৌলুশ নেই।\nতাঁর বক্তব্যের পর জাতীয় পার্টির সাংসদ পীর ফজলুর রহমান বলেন, বিএনপির সাংসদ শোকপ্রস্তাবকে বলছেন জৌলুসহীন। যেদিন এক টাকায় বাড়ি দিয়েছিলেন, সেদিন সংসদের জৌলুস ছিল।\n'}, {'headline': '\nটাকার ওপর লেখালেখি ও সিল দেওয়া বন্ধের নির্দেশ\n', 'article': '\nসব টাকার ওপর লেখালেখি, সিল দেওয়া ও স্ট্যাপলিং বন্ধ করতে বলেছে বাংলাদেশ ব্যাংক। দীর্ঘ সময় ধরে টাকার নোটগুলো যেন প্রচলনযোগ্য থাকে, সে জন্য ব্যাংকগুলোকে এ নির্দেশনা দিয়েছে বাংলাদেশ ব্যাংক। এক প্রজ্ঞাপনে এ কথা জানিয়েছে কেন্দ্রীয় ব্যাংক।কেন্দ্রীয় ব্যাংক বলছে, টাকার ওপর বিভিন্ন কালিতে লিখনের সংখ্যা বৃদ্ধি পাচ্ছে। এতে ব্যাংকারদের ভূমিকাই বেশি।\nপ্রজ্ঞাপনে কেন্দ্রীয় ব্যাংক বলেছে, প্রচলিত ব্যাংক নোটের ওপর লেখা, সিল, স্বাক্ষর ও বারবার স্ট্যাপলিং করার কারণে অপেক্ষাকৃত কম সময়ে অপ্রচলনযোগ্য হয়ে পড়ছে। এ ছাড়া সব টাকার প্যাকেটে সিল দেওয়া ব্যাংকগুলোর নিয়মিত চর্চায় পরিণত হয়েছে। এতে অল্প সময়ে নোট ময়লা ও অচল হয়ে পড়ছে। আর স্ট্যাপলিংয়ের কারণে নোটের স্থায়িত্বও কমে যাচ্ছে।\nএর পরিপ্রেক্ষিতে সব ধরনের নোটের ওপর লেখালেখি, স্বাক্ষর, সিল প্রদান ও স্ট্যাপলিং বন্ধ করতে বলেছে বাংলাদেশ ব্যাংক। নোটের প্যাকেট ব্যান্ডিং করতে ২৫ থেকে ৩০ মিলিমিটার পলিমার টেপ ব্যবহার করতে হবে। প্রয়োজনে ব্যাংকগুলো আরও উন্নত প্রযুক্তির ব্যবহার করতে পারে। তবে এক হাজার টাকার নোটে ১ থেকে ১ দশমিক ১৫ সেন্টিমিটারের স্ট্যাপলিং ব্যবহার করা যাবে বলে জানানো হয়েছে।\n'}, {'headline': '\nজিয়াউর রহমান বৈধ রাষ্ট্রপতি: খন্দকার মোশাররফ\n', 'article': '\nপ্রধানমন্ত্রীর বক্তব্যের সমালোচনা করে বিএনপির স্থায়ী কমিটির সদস্য খন্দকার মোশাররফ হোসেন বলেছেন, বিএনপির প্রতিষ্ঠাতা জিয়াউর রহমান বৈধ রাষ্ট্রপতি ছিলেন। নিজেদের দোষ ঢাকতে ক্ষমতাসীনেরা অন্যের ওপর দোষ চাপাচ্ছেন বলে অভিযোগ করেন বিএনপির এই নেতা।\nসোমবার বিকেলে রাজধানীর নয়াপল্টনে জাতীয়তাবাদী মহিলা দলের প্রতিষ্ঠাবার্ষিকীর শোভাযাত্রা অনুষ্ঠানের আগে সমাবেশে খন্দকার মোশাররফ হোসেন এ কথা বলেন।\nরোববার সংসদ অধিবেশনে বিরোধীদলীয় নেতা এইচ এম এরশাদের মৃত্যুতে সংসদে আনা শোকপ্রস্তাবের আলোচনায় অংশ নিয়ে প্রধানমন্ত্রী শেখ হাসিনা বলেন, ‘আদালতের রায় অনুযায়ী সাবেক সেনাশাসক জিয়াউর রহমান এবং এইচ এম এরশাদের শাসনামল অবৈধ। এ দুজনের কাউকে রাষ্ট্রপতি হিসেবে উল্লেখ করা বৈধ নয়।’\nপ্রধানমন্ত্রীর বক্তব্যের সমালোচনা করে খন্দকার মোশাররফ বলেন, ‘১৯৭৮ সালের নির্বাচনের মাধ্যমে জিয়াউর রহমান রাষ্ট্রপতি নির্বাচিত হয়েছিলেন। জিয়াউর রহমান বৈধ রাষ্ট্রপতি ছিলেন। যারা জিয়াউর রহমান বৈধ বলছেন না, তাঁরা আগের রাতে ভোট ডাকাতি করে সরকারে রয়েছে।’\nবর্তমান সরকারকে অবৈধ আখ্যা দিয়ে খন্দকার মোশাররফ বলেন, যেহেতু তারা অবৈধ, সে জন্য এখন অন্যদের ওপর দোষ চাপিয়ে তা ধামাচাপা দিতে চায়।\nআওয়ামী লীগ সরকারের সমালোচনা করে বিএনপির এই নেতা বলেন, ‘অর্থনীতি ধ্বংসপ্রাপ্ত, ব্যাংকগুলো লুট হয়ে গেছে।’ এই অবস্থা থেকে মুক্তি পেতে খালেদা জিয়াকে মুক্ত করে গণতন্ত্র প্রতিষ্ঠার আন্দোলনে সবাইকে এক হওয়ার আহ্বান জানান তিনি।\nজিয়াউর রহমান আওয়ামী লীগকে নতুন জন্ম দিয়েছিলেন দাবি করে বিএনপির জ্যেষ্ঠ যুগ্ম মহাসচিব রুহুল কবির রিজভী বলেন, ‘জিয়াউর রহমান যদি অবৈধ হন, তাহলে আওয়ামী লীগও অবৈধ, প্রধানমন্ত্রীও অবৈধ।’\nমহিলা দলের সভাপতি আফরোজা আব্বাসের সভাপতিত্বে সমাবেশের পর নয়াপল্টনের কেন্দ্রীয় কার্যালয় থেকে শোভাযাত্রা বের করা হয়। কাকরাইল মোড় ঘুরে কার্যালয়ের সামনে ফিরে তা শেষ হয়।\n'}, {'headline': '\nসুগারক্রপ গবেষণা ইনস্টিটিউট বিল সংসদে\n', 'article': '\nমিষ্টিজাতীয় ফসলের গবেষণা অব্যাহত রাখতে ১৯৯৬ সালের ‘বাংলাদেশ ইক্ষু গবেষণা ইনস্টিটিউট আইন’–এর বদলে নতুন আইন করতে একটি বিল সংসদে তোলা হয়েছে।কৃষিমন্ত্রী আব্দুর রাজ্জাক সোমবার ‘বাংলাদেশ সুগারক্রপ গবেষণা ইনস্টিটিউট বিল-২০১৯’ সংসদে তোলেন। পরে বিলটি ৩০ দিনের মধ্যে পরীক্ষা করে সংসদে প্রতিবেদন দেওয়ার জন্য কৃষি মন্ত্রণালয়–সম্পর্কিত সংসদীয় স্থায়ী কমিটিতে পাঠানো হয়।\nবিলে বলা হয়েছে, চিনি, গুড়, সিরাপের পাশাপাশি মধু উৎপাদনের লক্ষ্যে ইনস্টিটিউট প্রযুক্তি উদ্ভাবন করবে। সুগারক্রপের সংজ্ঞা নির্ধারণ করে বলা হয়েছে, সুগারক্রপ অর্থ আখ, সুগারবিট, তাল, খেজুর, গোলপাতা, স্টেভিয়া ও অন্যান্য মিষ্টিজাতীয় ফসল বা বৃক্ষ।\nবিলের উদ্দেশ্য ও কারণ সম্পর্কে বলা হয়েছে, সময়ের পরিক্রমায় ইনস্টিটিউটের কাজের পরিধি বেড়েছে। তাই প্রতিষ্ঠানটির শিরোনাম পরিবর্তনসহ বিদ্যমান আইনটি অধিকতর সংশোধন ও হালনাগাদ করার প্রয়োজনীয়তা দেখা দিয়েছে।\n'}, {'headline': '\n‘বেস্ট এমপ্লয়ার ব্র্যান্ড অ্যাওয়ার্ড’ পেল আনোয়ার গ্রুপ\n', 'article': '\n‘বাংলাদেশ বেস্ট এমপ্লয়ার ব্র্যান্ড অ্যাওয়ার্ড-২০১৯’ পেয়েছে আনোয়ার গ্রুপ অব ইন্ডাস্ট্রিজ। রাজধানীর সোনারগাঁও হোটেলে রোববার এ উপলক্ষে একটি অনুষ্ঠানের আয়োজন করা হয়। ওই অনুষ্ঠানে আনোয়ার গ্রুপ অব ইন্ডাস্ট্রিজকে ওই পুরস্কার দেওয়া হয়।\xa0\nবাংলাদেশ বেস্ট এমপ্লয়ার ব্র্যান্ড অ্যাওয়ার্ড-২০১৯-এর আয়োজন করে ওয়ার্ল্ড এইচআরডি কংগ্রেস। আনোয়ার গ্রুপ অব ইন্ডাস্ট্রিজের পক্ষে গ্রুপ নির্বাহী পরিচালক হোসেন আখতার ও মানবসম্পদ ব্যবস্থাপনা বিভাগের মহাব্যবস্থাপক মালিক মেহেদী কবির ‘বেস্ট এমপ্লয়ার ব্র্যান্ড অ্যাওয়ার্ড-২০১৯’ গ্রহণ করেন। বিজ্ঞপ্তি\n'}, {'headline': '\nযাত্রী পরিবহনের আড়ালে ছিনতাই করতেন তাঁরা\n', 'article': '\nতিনজনই যাত্রী পরিবহনের সঙ্গে জড়িত। কেউ বাসের চালক, আবার কেউ চালকের সহকারী। বাসে নিয়মিত চলাচলকারী যাত্রীদের গতিবিধি অনুসরণ করতেন তাঁরা। ভাড়া নেওয়ার সময় কোন যাত্রীর কাছে কত টাকা আছে, সেটিও খেয়াল করতেন। কোনো যাত্রীর কাছে মোটা অঙ্কের টাকা দেখলে চক্রের অন্যদের খবর দিয়ে দিতেন। পরে নামার সময় সুযোগ বুঝে যাত্রীর ওপর চড়াও হয়ে ছিনিয়ে নিতেন টাকা ও মূল্যবান বস্তু।\nগাজীপুরের টঙ্গীতে গত শনিবার ভোরে ছিনতাইকারীদের ছুরিকাঘাতে বেসরকারি প্রতিষ্ঠানের কর্মকর্তা কামরুল ইসলাম (৩৫) নিহত হওয়ার ঘটনায় করা মামলায় তিন ছিনতাইকারীকে গ্রেপ্তারের পর এসব তথ্য জানিয়েছে র\u200d্যাব-১। র\u200d্যাবের পাঠানো এক সংবাদ বিজ্ঞপ্তিতে আজ সোমবার তিন ছিনতাইকারীকে গ্রেপ্তারের বিষয়টি নিশ্চিত করা হয়।\nগ্রেপ্তার তিন ছিনতাইকারী হলেন আবদুল হক, মো. সুজন ও আউয়াল হাওলাদার। তাঁদের সবার বয়স ১৯ থেকে ২৬ বছরের মধ্যে। তিনজনেরই বাসা টঙ্গীর এরশাদনগর এলাকায়। ছিনতাইয়ের মূল হোতা আবদুল হক আবদুল্লাহপুর- বাড্ডা রুটের একটি বাসের চালক। সুজন ওই রুটেরই একটি বাসের সহকারী। আর আউয়াল অটোরিকশার চালক।\nনিহত কামরুলের বাড়ি নাটোর সদরে। তিনি আরএফএল কোম্পানির সিলেট জেলার জেনারেল ম্যানেজার হিসেবে কর্মরত ছিলেন। শনিবার দুপুরেই টঙ্গী পূর্ব থানায় কামরুলের ভাই বাদী হয়ে মামলা করেন।\nর\u200c্যাব-১ এর পাঠানো এক সংবাদ বিজ্ঞপ্তিতে বলা হয়, নিহত কামরুল সাপ্তাহিক ছুটি কাটিয়ে গত শুক্রবার সন্ধ্যায় নাটোর থেকে ঢাকার উদ্দেশে রওনা হন। শনিবার ভোর চারটার দিকে টঙ্গীর কলেজগেট এলাকায় বাস থেকে নামতেই ছিনতাইকারীদের কবলে পড়েন তিনি। এ সময় ছুরিকাঘাত করে কামরুলের সঙ্গে থাকা মুঠোফোন, ল্যাপটপ ও নগদ ৩৫ হাজার টাকা ছিনিয়ে নেন তাঁরা। ঘটনাস্থলেই মারা যান কামরুল। পরে রোববার রাত আড়াইটার দিকে এরশাদনগর এলাকায় অভিযান চালিয়ে হত্যাকাণ্ডের সঙ্গে জড়িত তিন ছিনতাইকারীকে গ্রেপ্তার করেন র\u200d্যাবের সদস্যরা। এ সময় হত্যাকাণ্ডে ব্যবহৃত একটি সুইচ গিয়ার ও কামরুলের মুঠোফোনটি উদ্ধার করা হয়। প্রাথমিক জিজ্ঞাসাবাদে গ্রেপ্তার আসামিরা হত্যাকাণ্ডের সঙ্গে জড়িত থাকার কথা স্বীকার করেছেন।\nসংবাদ বিজ্ঞপ্তিতে আরও জানানো হয়, ছিনতাই চক্রের সদস্যরা রাত ১টা থেকে ভোর ৫টা পর্যন্ত টঙ্গীর বিভিন্ন এলাকায় ওত পেতে থাকেন। পরে সুযোগ বুঝে যাত্রীদের ওপর চড়াও হয়ে মূল্যবান জিনিসপত্র ছিনিয়ে নেন।\nর\u200c্যাব-১ এর অধিনায়ক সারওয়ার-বিন-কাশেম সাংবাদিকদের বলেন, ওই তিন ছিনতাইকারীকে গ্রেপ্তারের পর তাঁদের বিরুদ্ধে আইনি ব্যবস্থা নেওয়ার বিষয়টি প্রক্রিয়াধীন।\n'}, {'headline': '\nযাঁরা ভালো খেলেন তাঁদের বেশি বেতন দেওয়া হোক\n', 'article': '\nবাংলাদেশ ম্যাচ হারলে একটি কথা বেশ জোরেশোরে উচ্চারিত হয়, খেলোয়াড়দের বেতন কেটে নেওয়া হোক। আরেকটু শাণিত ভাষায় যাঁরা বলতে পারেন, তাঁদের দাবিটা হয় আরেকটু মোলায়েম, যদি ম্যাচ জিতলেই বোনাস দেওয়া যায়, তবে ম্যাচ হারলে ম্যাচ ফিও কেটে নেওয়া উচিত। আজ আফগানিস্তানের বিপক্ষে টেস্ট হেরে অধিনায়ক সাকিব আল হাসান কি তেমন কিছুরই ইঙ্গিত দিলেন?\nটেস্ট ম্যাচের একটি সুবিধা আছে। অধিকাংশ ম্যাচেই বেশ আগেভাগেই ফলাফল আন্দাজ করে নেওয়া যায়। বাংলাদেশ যে ক্রিকেটের কুলীন পরিবারের নব্য সদস্যের কাছে হারতে যাচ্ছে, সেটাও তাই তৃতীয় দিনের মাঝপথেই টের পাওয়া গেছে। বৃষ্টির সুবাদে পঞ্চম দিনের শেষ ঘণ্টায় গড়ালেও এ ম্যাচে বাংলাদেশের পারফরম্যান্স কতটা বাজে ছিল, এ নিয়ে কারও মনে কোনো সন্দেহ নেই। এই বাজে পারফরম্যান্সের তালিকায় সাকিবও আছেন। দুই ইনিংসেই সাকিবের আউট দৃষ্টিকটু ছিল।\nবিশ্বকাপে ব্যাট হাতে দুর্দান্ত ফর্মে থাকা সাকিবের কাছে দলের চাওয়া অনেক বেশি ছিল। আজ শেষ দিনে তো আরও বেশি। আজকের পারফরম্যান্সে তাঁর ঘাটতি ছিল, সেটা সাকিব মেনে নিয়েছেন। কিন্তু এতেই তাঁর দক্ষতা নিয়ে প্রশ্ন ওঠার কিছু আছে বলে মনে করেন না সাকিব, ‘বিষয়টা এমন না যে বিশ্বকাপে ভালো খেলার পর আমি মনে করেছি আকাশে ছিলাম। আবার এই ম্যাচ খারাপ খেলার পর মনে করেছি যে আমি মাটির তলে চলে গেছি, তাও না। আমি যেখানে ছিলাম সেখানেই আছি। এখন এটা কে কীভাবে নেবে বা কে কীভাবে চিন্তা করবে, এটা তাদের ব্যাপার।’\nসাকিব বরং দলের কয়েকজন তারকার ওপর অতিরিক্ত নির্ভরতা নিয়ে প্রশ্ন তুলেছেন। প্রায় প্রতি ম্যাচেই পরিচিত এই তারকাকুলের কয়েকজনকেই পারফর্ম করতে দেখা যায়। তাঁরা ভালো করলে দল জেতে, না হলেই ডোবে। দলে সবার ভালো খেলা নিশ্চিত করার প্রয়োজনেই হোক কিংবা সিনিয়রদের গুরুত্ব বোঝাতেই বেশ কৌতূহলোদ্দীপক এক কথাই শোনালেন সাকিব, ‘আমি সব সময় বলেছি চেষ্টা থাকে কীভাবে ভালো করতে পারি। সব সময় অবদান রাখতে পারব না, এটি খুবই স্বাভাবিক। একটা ম্যাচ খারাপ যেতেই পারে। আর যদি তেমনই হয়, তাহলে দেখা যাচ্ছে যে ম্যাচ ফি আমাদেরই বেশি দেওয়া উচিত। কারণ যদি সব সময় কিছু খেলোয়াড়ই খেলবে, তাহলে ওদের ম্যাচ ফি বেশি হওয়া উচিত। অন্তত আমার তা–ই মনে হয়।’\n'}, {'headline': '\nবিদ্যুৎস্পৃষ্টে বউ-শাশুড়ির মৃত্যু\n', 'article': '\nসুনামগঞ্জের জগন্নাথপুর উপজেলায় বিদ্যুৎস্পৃষ্ট হয়ে বউ ও শাশুড়ি মৃত্যু হয়েছে। সোমবার দুপুরে উপজেলার রানীগঞ্জ ইউনিয়নের মেঘারকান্দি গ্রামে এই ঘটনা ঘটে।\nপরিবার ও স্থানীয় সূত্রে জানা যায়, পল্লী বিদ্যুতের সংযোগের তার ছিঁড়ে ঘরের গ্রিলের ওপর পড়লে গৃহকর্তা গিরিন্দ্র দাসের স্ত্রী সন্ধ্যা রানী দাস বিদ্যুৎস্পৃষ্ট হয়ে চিৎকার দেন। তাঁর চিৎকার শুনে রিংকু দাসের স্ত্রী সেবা রানী দাস শাশুড়িকে রক্ষায় এগিয়ে এলে তিনিও বিদ্যুৎস্পৃষ্ট হন। এ সময় পরিবারের অন্য লোকজন তাঁদের উদ্ধার করে হাসপাতালে নিয়ে যান। সন্ধ্যায় কর্তব্যরত চিকিৎসক বউ ও শাশুড়ি দুজনকেই মৃত ঘোষণা করেন।\nমেঘারকান্দি গ্রামের বাসিন্দা বকুল দাস বলেন, ‘আমার কাকি ও তাঁর অন্তঃসত্ত্বা ছেলের বউ বিদ্যুৎস্পৃষ্ট হলে তাঁদের সিলেট এম এ জি ওসমানী মেডিকেল কলেজ হাসপাতালে নেওয়া হয়। পরে সেখানে তাঁদের মৃত্যু হয়।’\nজগন্নাথপুর থানার ভারপ্রাপ্ত কর্মকর্তা (ওসি) ইখতিয়ার উদ্দিন চৌধুরী বলেন, বিদ্যুৎস্পৃষ্টে দুই নারীর মৃত্যুর খবর পাওয়া গেছে। ময়নাতদন্তের পর লাশ পরিবারের কাছে হস্তান্তর করা হবে।\n'}, {'headline': '\nধারাবাহিক উপন্যাস\nশূন্য বিন্দুতে নারী—দুই\n', 'article': '\nআমাকে বলতে দিন। কথার মাঝখানে থামাবেন না। আপনার কথা শোনার মতো সময় হাতে নেই। আজ সন্ধ্যা ছয়টায় ওরা আমাকে নিতে আসবে। আগামীকাল সকালে এখানে আর থাকব না। থাকব না, জনমানবের চেনা-পরিচিত কোনো জায়গাতেও। এবং দুনিয়ার সবার অজানা গন্তব্যে এই যাত্রা নিয়ে আমি গর্বিত।\nসারা জীবন এমন একটা কিছুর প্রতীক্ষায় ছিলাম, যা নিয়ে আমি গর্ব করতে পারি। এমন কিছু, যা আমাকে শ্রেষ্ঠত্বের চূড়ায় আসীন করবে। রাজা-রাজপুত্র-শাসকদের চেয়েও। প্রতিবার খবরের কাগজ খুলে এদের গোত্রীয় কোনো পুরুষের ছবি দেখলে, তাতে থুতু ছিটাতাম। জানতাম নিতান্ত একটা খবরের কাগজেই থুতু ছিটাচ্ছি, যা পরে আবার আমার রান্নাঘরের তাকেই বিছাতে হবে। তবুও থুতু ছিটাতাম ও শুকানোর জন্য ফেলে রাখতাম।\nআমাকে ছবিতে থুতু ছিটাতে দেখে লোকে হয়তো ভেবেছে, ছবির পুরুষগুলো আমার পরিচিত। কিন্তু ব্যাপারটা তা নয়। আমি সামান্য এক নারী। একা কোনো মেয়ের পক্ষে এত সব পুরুষকে চেনা কোনোভাবেই সম্ভব নয়। যাদের ছবি হরহামেশা কাগজে ছাপা হয়। দিন শেষে, আমি ছিলাম শুধুই এক সফল বেশ্যা। আর দুনিয়ার সফলতম বেশ্যার পক্ষেও কখনো তাবৎ পুরুষকে চেনা সম্ভব নয়।\nতবে যে কয়জনকে চিনেছি, তাদের প্রত্যেকে আমার একটি বাসনাই জাগাতে পেরেছে—হাত তুলে কষে তাদের গালে চড় বসিয়ে দেওয়ার বাসনা। কিন্তু মেয়ে হয়ে জন্মেছি বলে কখনো তা করার সাহস পাইনি। আর বেশ্যা বলে, মেকআপের প্রলেপ দিয়ে ভয়টুকু আড়াল করেছি।\nনামীদামি বেশ্যা হওয়ায়, আমার মেকআপ বরাবরই ছিল সম্ভ্রান্ত ঘরের মেয়েদের মেকআপের মতো উঁচু দামের, উঁচু মানের। শুধু অভিজাত নারীরা যায় এমন সব জায়গায় চুল বাঁধাতে যেতাম। সব সময় ‘হালকা ও ব্যক্তিত্বপূর্ণ’ রঙের লিপস্টিক লাগাতাম, যাতে ঠোঁটের আবেদনে ভারসাম্য থাকে।\nসমাজের উঁচু কাতারের পুরুষের স্ত্রীরা, আমন্ত্রণ ও প্রত্যাখ্যানের ভারসাম্য রেখে যেভাবে চোখ আঁকে, আমিও ঠিক সেভাবে আঁকতাম। তবে শুধু আমার মেকআপ, চুল বাঁধা ও দামি জুতোগুলো ছিল উচ্চবিত্তের, মাধ্যমিক স্কুল সার্টিফিকেট ও জীবনের অপূর্ণ বাসনা নিয়ে আমি ছিলাম ‘মধ্যবিত্ত’ ও জন্মসূত্রে ‘নিম্নবিত্ত’।\n---\nআমার দরিদ্র-খেতমজুর বাবা লিখতে পড়তে জানতেন না। খুব সামান্য বিষয়ই ছিল তার জানা। জানতেন শুধু, কেমন করে ফসল ফলাতে হয়। শত্রুরা তার মহিষকে বিষ খাইয়ে দিলে কেমন করে সেটি মারা যাওয়ার আগে বেচে দিতে হয়। আগেভাগে বিয়ে দিয়ে কন্যার কুমারীত্বের বিনিময়ে কীভাবে যৌতুকে মাফ পাওয়া যায়। খেতে ফসল পাকলে চুরির প্রতিযোগিতায় প্রতিবেশীকে কীভাবে হারানো যায়। গোত্রপ্রধানের হাতের ওপর ঝুঁকে কীভাবে চুমু খাওয়ার ভান করতে হয়। প্রতি রাতে কীভাবে বউ পিটিয়ে তুলাধুনা করতে হয়…।\nপ্রতি শুক্রবার সকালে তিনি একটি পরিষ্কার গালাবিয়া (ছেলে-মেয়েদের লম্বা, ঢিলেঢালা, কলার ও বোতামবিহীন আলখাল্লা মতো মিসরীয় পোশাক) গায়ে চড়িয়ে, জুমা পড়তে মসজিদের দিকে রওনা দিতেন। নামাজ শেষে দেখতাম, তিনি ও তারই মতো আরও লোকজন একসঙ্গে হেঁটে আসতে আসতে শুক্রবারের খুতবা নিয়ে আলাপ করছেন। বলছেন, ইমাম সাহেব কীভাবে তার সম্মোহনী কথার জাদুতে নিজেই নিজেকে ছাড়িয়ে গেছেন। এ কথা কি সত্য না যে, চুরি করা পাপ, খুন করা পাপ, নারীর সম্ভ্রমহানি পাপ, অবিচার করা পাপ ও কাউকে পেটানো পাপ…?\nএ ছাড়াও কে অস্বীকার করতে পারে যে ইমানদার হওয়া ফরজ, দেশপ্রেমও। কে অস্বীকার করবে যে শাসক ও আল্লাহর প্রতি ভালোবাসা এক ও অবিচ্ছেদ্য। আল্লাহ আমাদের শাসককে দীর্ঘজীবী করুন এবং তিনি আমাদের দেশ, গোটা আরব জাতি ও সমগ্র দুনিয়ার জন্য শক্তি ও অনুপ্রেরণার উৎস হয়ে থাকুন।\nআঁকাবাঁকা সরু গলির মধ্য দিয়ে তাদের হেঁটে যেতে দেখতাম। দেখতাম, মহাত্মা ইমামের বলা প্রতিটি কথায় একমত হয়ে ভক্তিতে মাথা দোলাচ্ছেন। দেখতাম, মাথা দুলিয়ে দুলিয়ে যেতে, আপ্লুত হয়ে হাত কচলাতে, প্রতিবার আল্লাহর নাম নেওয়ার সময় ভ্রুতে আঙুল ছোঁয়াতে, আল্লাহর রহমত প্রার্থনা করতে, একনাগাড়ে ফ্যাসফ্যাসে ও চাপা স্বরে বিড়বিড় করে দোয়াদরুদ পড়তে।\nআমার মাথায় থাকত পানিভর্তি ভারী মাটির কলস। এর ওজনে আমার ঘাড় কখনো কখনো পেছনে, ডানে বা বামে ঝাঁকি খেত। রীতিমতো কসরত করে এর ভারসাম্য রাখতে হতো, যাতে পড়ে না যায়। এমনভাবে কদম ফেলতে হতো, যাতে শিরদাঁড়া সব সময় সোজা থাকে। ঠিক যেমনটি মা শিখিয়েছিলেন। আমি তখনো অনেক ছোট ও স্তন তখনো পুষ্ট হয়নি। পুরুষ সম্পর্কেও কোনো ধারণা ছিল না। কিন্তু তাদের চাপা, ফ্যাসফ্যাসে কণ্ঠের দোয়াদরুদ কানে আসত। দেখতাম, মাথা দোলাচ্ছে, হাত কচলাচ্ছে, আর সেই সঙ্গে চলছে খুকখুক কাশি, গলা খাঁকারি, ক্ষণে ক্ষণে বগল ও ঊরুসন্ধি চুলকানো। দেখতাম, আশপাশে ঘটে চলা সবকিছু তারা মাপছে সতর্ক, দ্বিধান্বিত ও চোরা চাহনিতে। সেই চাহনি ছোঁ মারতে উদ্যত, আগ্রাসী, আবার একই সঙ্গে অদ্ভুত রকম ভিতু।\nমাঝে মাঝে তাদের মধ্য থেকে বাবাকে আলাদা করতে পারতাম না। অন্যদের সঙ্গে তার এত মিল যে, আলাদা করা বেশ কঠিনই ছিল। তাই একদিন মাকে তার ব্যাপারে জিজ্ঞেস করি। জানতে চাই, জন্ম দিতে বাবা কেন লাগে। শুনে, প্রথমে তিনি আমাকে ইচ্ছামতো পেটান। তারপর এক নারীকে নিয়ে আসেন। ওই নারীর সঙ্গে ছোট ছুরি বা ব্লেড জাতীয় কিছু একটা ছিল। আর তাই দিয়ে সেই নারী আমার ঊরুসন্ধি থেকে ছোট্ট একটি মাংসপিণ্ড কেটে নেয়।\nআমি রাতভর কাঁদি। পরদিন সকালে মা আর আমাকে চাষের জমিতে পাঠালেন না। তিনি সাধারণত আমার মাথায় এক ঝুড়ি গোবর চাপিয়ে জমিতে পাঠাতেন। বাড়িতে থাকার চেয়ে ফসলের মাঠে যেতেই বেশি ভালো লাগত আমার। সেখানে ছাগলের পিছে ছুটে বেড়াতাম। চাকাকৃতির সেচের যন্ত্র বেয়ে ওঠানামা করতাম। আর ছেলেপুলেদের সঙ্গে খালে সাঁতরাতাম। মোহাম্মাদাইন নামে এক ছোকরা ছিল। সে পানির নিচে আমাকে চিমটি কাটত। আর আমার পিছু পিছু ভুট্টার আঁটি দিয়ে বানানো ছোট্ট ছাউনি পর্যন্ত যেত।\nসেখানে আমাকে সে খড়ের গাদার ওপর শুইয়ে দিয়ে আমার গালাবিয়া গুটিয়ে নিত। এভাবে আমরা ‘জামাই-বউ’ খেলতাম। তখন আমার শরীরেরই কোনো এক জায়গা থেকে, ঠিক কোথা থেকে তা বুঝতাম না, তীব্র এক আনন্দের শিহরণ বয়ে যেত। আমি চোখ বন্ধ করে, হাত বুলিয়ে ওই জায়গাটি খুঁজে বেড়াতাম, যেখানে স্পর্শ করা মাত্র একই শিহরণ ফিরে আসে। আমরা আবার খেলায় ফিরে যেতাম, একদম সূর্যাস্ত পর্যন্ত। পাশের জমি থেকে তার বাবা নাম ধরে তাকে ডাকলে সে ছুট লাগাত। আমি তাকে ছাড়তে চাইতাম না। পরদিন আবার আসার কথা দিয়ে সে ছুটে পালাত।\nমা কিন্তু আমাকে আর ফসলের মাঠে পাঠাতেন না। সূর্য ওঠার আগেই, কাঁধে গুঁতো দিয়ে জাগিয়ে দিতেন। আমি উঠে, মাটির কলস তুলে নিয়ে পানি আনতে যেতাম। ফিরে এসে, পশুপাখির খোঁয়াড় পরিষ্কার করে, গোবর দিয়ে সারি সারি ঘুঁটে বানিয়ে রোদে শুকাতে দিতাম। রুটি তৈরির দিনে, আটা চটকে ময়ান করে রুটি বানাতাম।\nআটা চটকানোর জন্য গামলাটি দুই হাঁটুর মাঝখানে রেখে মেঝেতে নিচু হয়ে বসতাম। একেকটি আটার দলা পরপর এমনভাবে শূন্যে ছুড়ে দিতাম, যাতে ওগুলো ফিরে এসে গামলায় পড়ে। উনুনের আঁচ আমার মুখে এসে লাগত, মাঝে মাঝে চুলের আগা ঝলসে দিত। আমার গালাবিয়া প্রায়ই ঊরুর ওপর উঠে যেত। সেদিকে আমার কখনো খেয়াল থাকত না, যে মুহূর্ত পর্যন্ত না চোখের কোনায় দেখতে পেতাম, বই পড়তে থাকা চাচার হাত, বই ছেড়ে ধীরে ধীরে আমার ঊরু ছুঁতে এগিয়ে আসছে। পরমুহূর্তে টের পেতাম, সতর্ক, চোরা, কম্পিত আঙুলগুলো আমার ঊরু বেয়ে চুপিসারে উঠে আসছে।\nবাড়ির সদর দরজায় পায়ের আওয়াজ পাওয়ামাত্র হাতটি দ্রুত উধাও হয়ে যেত। কিন্তু মাঝে মাঝে উনুনে দেওয়ার জন্য আমার হাতে শুকনো ডালপালা ভাঙার শব্দটুকু ছাড়া যখনই আশপাশ নিশ্চুপ হয়ে পড়ত ও বইয়ের আড়াল থেকে তার ভারী নিশ্বাসের শব্দ ভেসে আসত। বোঝা যেত না, উনি কি ঘুমের মধ্যে হালকাভাবে নাক ডাকছেন নাকি জেগেই হাঁপাচ্ছেন। হাতখানি কিন্তু নাছোড়বান্দার মতো আমার ঊরু আঁকড়ে ধরে একটানা ডলে যেত।\nআগে মোহাম্মাদাইন যা করত, তিনিও আমার সঙ্গে তা-ই করতেন। সত্যি বলতে, তিনি আগাতেন আরও অনেক দূর। কিন্তু আমি আমার শরীরের অদেখা অথচ অতি পরিচিত অঙ্গটি থেকে উঠে আসা ভালো লাগার শিহরণ আর পেতাম না। চোখ বুজে আগের সেই শিহরণ ফিরে পেতে চাইতাম। কিন্তু কাজ হতো না। শিহরণের উৎসবিন্দুটি আমি যেন আর খুঁজে পাচ্ছি না কিংবা আমার অস্তিত্বের একটি অংশ হারিয়ে ফেলেছি চিরতরে।\n---\nচাচার বয়স মোটেও কম ছিল না। ছিল আমার কয়েক গুণ। যখন অক্ষরও চিনতে শিখিনি, তখনই তিনি আল-আজহার বিশ্ববিদ্যালয়ে পড়াশোনার জন্য, একা একা কায়রো আসা-যাওয়া করতেন। চাচা আমার আঙুলের ফাঁকে চক গুঁজে দিয়ে স্লেটে লেখাতেন—আলিফ, বা, জিম, দাল… কখনো কখনো তার সঙ্গে বলতে হতো, ‘আলিফের ওপর নুকতা নাই বা এর নিচে এক নুকতা, জিমের মধ্যে এক নুকতা, দালের কোনো নুকতা নাই।’ সুর করে মাথা দুলিয়ে, কোরআন তিলাওয়াতের মতো করে তিনি ইবনে মালিকের সহস্র পঙ্\u200cক্তির কবিতা পড়ে শোনাতেন। আমিও তার সঙ্গে সঙ্গে বারবার করে প্রতিটি বর্ণ বলতাম, আর তারই মতো মাথা দোলাতাম।\nছুটি ফুরালে, গাধার পিঠে চড়ে চাচা ডেলটা রেলওয়ে স্টেশনের দিকে রওনা দিতেন। আর আমি ডিম, কেক, বইপত্র ও কাপড়চোপড়-ভর্তি বিশাল এক বাক্স নিয়ে তার পিছে পিছে যেতাম। একদম স্টেশনে পৌঁছা পর্যন্ত পুরো পথ তিনি সিটাডেলের কাছে মোহাম্মদ আলী সড়কের শেষ প্রান্তে অবস্থিত তার কামরা, আল-আজহার, আতাবা স্কয়ার, ট্রাম ও কায়রোবাসীর গল্প শোনাতেন। কখনো কখনো মিষ্টি সুরে গান ধরতেন এবং গানের তাল ও গাধার চলনের ছন্দে ছন্দে তার শরীর দুলতে থাকত।\n‘উতল সাগর ঢেউয়ে তোমায় যাইনি আমি ছেড়েতবুও ঊষর জমির পরে ফেলেই গেলে মোরে। উজল সোনার লোভে তোমায় দিইনি বেচে আমিতুচ্ছ খড়ের জন্য দিলে আমায় বেচে তুমিও মোর দিঘল রাতও আমার চোখের তারা, ওহো রে…’\nচাচা হন্তদন্ত হয়ে ট্রেনে উঠে বিদায় জানালে, তার সঙ্গে কায়রো যাওয়ার জন্য কান্না জুড়ে দিতাম।\nকিন্তু তিনি বলতেন, ‘ফেরদৌস, কায়রোতে গিয়ে করবেটা কী?’\nজবাব দিতাম, ‘কেন, আপনার মতো আল-আজহারে পড়াশোনা করব।’\nতখন তিনি হেসে উঠে বলতেন, আল-আজহারে শুধু ছেলেরা পড়ে। আমি কাঁদতাম ও ট্রেন চলতে শুরু করা পর্যন্ত তার হাত আঁকড়ে ধরে থাকতাম। কিন্তু তিনি আমার হাত এক ঝটকায় এমনভাবে ছাড়িয়ে নিতেন যে, আমি মাটিতে মুখ থুবড়ে পড়তাম।\nমনে একগাদা প্রশ্ন নিয়ে, নিজেকে নিয়ে ভাবতে ভাবতে, নত মাথায় পায়ের পাতার দিকে ধ্যানমগ্ন হয়ে তাকিয়ে থেকে, গ্রামের রাস্তা ধরে হাঁটতে হাঁটতে ফিরে যেতাম। আমি কে? আমার বাবা কে? খোঁয়াড় পরিষ্কার করে, গোবর মাথায় নিয়ে, রুটির ময়ান বানিয়ে, রুটি সেঁকেই কি জীবন কাটবে আমার?\nপিতৃগৃহে ফিরে, মাটির দেয়ালের দিকে এমন আগন্তুকের মতো তাকিয়ে থাকি, যেন আমি জীবনেও এই দেয়াল দেখিনি। চারপাশে এমন বিস্ময় নিয়ে তাকাই, যেন আমি এখানে জন্মাইনি। অকস্মাৎ আকাশ থেকে পড়ে বা মর্ত্যের গভীর থেকে উঠে এসে নিজেকে এমন এক জায়গায় আবিষ্কার করেছি, যা আমার নয়; এমন এক বাড়িতে, যা আমার নয়। এমন মা-বাবার ঘরে জন্মেছি, যাঁরা আমার মা-বাবা নন। তাহলে কি চাচার বলা কায়রোর গল্প, কায়রোবাসীর গল্প আমায় বদলে দিল? আমি কি সত্যি সত্যি আমার মায়েরই মেয়ে, নাকি অন্য কারও? নাকি এই মায়ের গর্ভে জন্মে এখন অন্য এক মানুষ হয়ে গেছি? নাকি রূপান্তর ঘটেছে মার কিন্তু তা এত সূক্ষ্ম যে এত দিন ধরতে পারিনি?\nমাকে প্রথম কেমন দেখেছি, তা মনে করতে চেষ্টা করি। চোখ দুটো শুধু মনে পড়ে। তার দুটো চোখ। কিন্তু চোখের রং ও ধরন মনে করতে পারি না। আমি সেই চোখের দিকে খেয়াল রাখতাম। আর সেগুলো খেয়াল রাখত আমার দিকে। এমনকি চোখের আড়াল হলেও নজরের আড়াল হতাম না। সবখানে অনুসরণ করত, হাঁটা শিখতে গিয়ে হোঁচট খেলে আমাকে যাতে টেনে তোলা যায়।\nআমি প্রতি কদমেই হোঁচট খেতাম। মনে হতো, একটি শক্তি যেন আমাকে পেছন থেকে ধাক্কা দিয়ে সামনে ফেলছে বা সামনে থেকে চেপে বসে পেছনে ঠেলছে। বাতাসের এক প্রবল চাপ যেন আমাকে গুঁড়িয়ে দিতে চাইছে। পৃথিবীর মাধ্যাকর্ষণ যেন আমাকে পাতালে টেনে নিয়ে যেতে চাইছে। আর এত কিছুর মধ্যে পড়ে আমি হাত-পায়ের পেশি টান টান করে, প্রাণপণে কসরত করছি উঠে দাঁড়াবার। কিন্তু এই চতুর্মুখী শক্তির ঘূর্ণাবর্ত আমাকে বারবার ফেলে দিচ্ছে। আমি যেন-কূলকিনারাহীন। তলদেশহীন অসীম সাগরে ছুড়ে ফেলা কোনো বস্তু, যা ডুবতে গেলে জলের আর ভাসতে গেলে বাতাসের চাবুকে ক্ষতবিক্ষত।\nঅনন্তকাল ধরে যেন সমুদ্র ও আকাশের মধ্যে ডোবা আর ভাসা, ভাসা আর ডোবা। খড়কুটোহীন। কোনো কিছু আঁকড়ে ধরার নেই। শুধু দুটো চোখ ছাড়া। দুটো চোখ আমি প্রাণপণে আঁকড়ে থাকি। দুটো চোখ একাই আমাকে ধরে রাখতে পারে। চোখ দুটো আয়ত না সরু, পাপড়ি আছে কী নেই, তা আজ পর্যন্ত মনে পড়ে না। শুধু মনে পড়ে, ঘন কালো দুটো বৃত্ত ঘিরে ধবধবে সাদা দুটো চক্র। আমি তাকানোমাত্র সাদা অংশটুকু আরও ধবধবে, আর কালোটুকু আরও মিশমিশে হয়ে যেত। ওই মুহূর্তে মনে হতো, কোনো জাদুকরি উৎস থেকে যেন সূর্যকিরণ এসে পড়ছে তার চোখে, অথচ পৃথিবীটা নিকষ কালো আর আকাশও রাতের মতো অন্ধকার, সূর্য-চন্দ্রবিহীন, তবুও।\nআমার বুঝতে একটুও সমস্যা হয়নি যে তিনিই আমার মা। কেমন করে তা আমি নিজেও জানি না। তার গা ঘেঁষে থাকতাম, তার শরীরের উষ্ণতা নিতাম। আমাদের কুটির এমনিতেই বেশ ঠান্ডা। তার পরও শীতকালে বাবা আমার খড়ের পাটি ও বালিশ উত্তরমুখী ছোট্ট কামরায় পাচার করতেন। আর নিজে দখল করতেন উনুনের পাশে আমার উষ্ণ কোণটা। আর মা, পাশে থেকে আমাকে উষ্ণ রাখার বদলে, আমাকে একা ফেলে রেখে বাবার কাছে যেতেন তাঁকে উষ্ণ রাখতে। গরমকালে দেখতাম তিনি হাতে টিনের মগ নিয়ে বাবার পায়ের কাছে বসে ঠান্ডা পানি দিয়ে বাবার পা ধুইয়ে দিচ্ছেন।\nআমি একটু বড় হতেই, বাবা পানিভরা টিনের মগ আমার হাতে ধরিয়ে দিয়ে শিখিয়েছেন, কেমন করে পা ধুইয়ে দিতে হয়। তখন থেকে আমি মায়ের জায়গা নিয়ে নিই ও তিনি যা যা করতেন, সেসব করতে থাকি। মা তখন আর সেই মা নেই। এই মহিলা আমার হাতে বাড়ি মেরে টিনের মগ ছিনিয়ে নিতেন। বাবা বলতেন, তিনিই নাকি আমার মা। সত্যি বলতে, সেই একই লম্বা কুর্তা, একই চেহারা, একই রকম চালচলন কিন্তু তার চোখের দিকে তাকালে বুঝতে পারতাম, তিনি আমার সেই মা না। এই চোখ সেই চোখ না, যা আমার বিপদের সহায়। ঘন কালো দুটো বৃত্ত ঘিরে থাকা ধবধবে সাদা চক্র দুটো আর নেই। এই চোখে তাকালে কালো আরও মিশমিশে, আর সাদা আরও ধবধবে হয় না। সেই সঙ্গে অপার্থিব চন্দ্র-সূর্যের আলো আর এতে প্রতিফলিত হয় না।\nমনে হতো, কোনো রকম আলোই এই নারীর চোখ কখনো স্পর্শ করে না। এমনকি দিনটি যখন আলোক উদ্ভাসিত ও সূর্যটাও দীপ্তিমান, তখনো না। একদিন আমি তার মাথা আমার দুই হাতে চেপে ধরে সূর্যের দিকে ফেরাই, যাতে সূর্যকিরণ সরাসরি তার মুখে পড়ে। কিন্তু চোখ দুটো তবু নিষ্প্রভ, দুটো নিভে যাওয়া বাতি যেন। আমি সারা রাত জেগে, মুখে কাপড় চেপে কাঁদি, যাতে ফোঁপানির শব্দে পাশে মেঝেতে শুয়ে থাকা ছোট ভাই-বোনদের ঘুম না ভাঙে। সবার মতো আমারও অনেক ভাই-বোন ছিল। ওরা মুরগি ছানার মতো, বসন্তে কয়েক গুণ বাড়ত, শীতে পালক খসে গিয়ে ঠান্ডায় কাঁপত, গ্রীষ্মে ডায়রিয়ার কবলে দ্রুত দুর্বল হয়ে পড়ত, আর একের পর এক কোনা-কানায় গিয়ে মরতে থাকত।\n---\nমেয়েসন্তান মারা গেলে বাবা রাতের খাবার খেতেন, মা তার পা ধুইয়ে দিতেন, তারপর তিনি ঘুমিয়ে পড়তেন অন্য যেকোনো দিনের মতো। আর ছেলে সন্তান মরলে, মাকে মারধর করে, রাতের খাবার খেয়ে শুয়ে পড়তেন।\nযা-ই ঘটুক না কেন, বাবার রাতের খাবার কখনো বাদ পড়ত না। বাড়িতে মাঝে মাঝে খাবার না থাকলে বাদবাকি সবাইকে উপোস থেকে বিছানায় যেতে হতো। কিন্তু তার খাবার বাদ যেত না। তার খাবারটুকু মা আমাদের কাছ থেকে লুকিয়ে উনুনের ফাঁকের গর্তে রেখে দিতেন। তিনি একা সেটি সাবাড় করতেন, আর আমরা সবাই চেয়ে চেয়ে দেখতাম। একদিন সন্ধ্যায় সাহস করে তার পাতের দিকে হাত বাড়ালে, আঙুলের পিঠে জোটে সজোরে এক চাটি।\nআমি এত বেশি ক্ষুধার্ত ছিলাম যে, কান্নার শক্তিও ছিল না। সামনে বসে খাওয়া দেখছিলাম আর খেয়াল করছিলাম, তার আঙুল কীভাবে প্লেটে ডুবে খাবার তুলে নেয়, তারপর সেই খাবার আঙুলে চড়ে শূন্যে ভেসে কীভাবে মুখে ঢুকে অদৃশ্য হয়ে যায়। তার মুখ উটের মতো। যেমন চওড়া চোয়াল, তেমনই বড় হাঁ। ওপরের চোয়াল সশব্দে নিচের চোয়ালে আছড়ে পড়ছিল ও খাবারের প্রতিটি কণা চিবিয়ে চূর্ণবিচূর্ণ করার সময় দাঁতে দাঁত ঘষার শব্দ পাচ্ছিলাম। জিবটাও যেন মুখের ভেতরে ক্রমাগত ঘুরে ঘুরে, চিবিয়ে, চর্বিত খাবারের অংশ গলায় ঠেলে দিচ্ছে, আর ক্ষণে ক্ষণে লকলকিয়ে বেরিয়ে এসে ঠোঁটে এমনকি চিবুকে লেগে থাকা খাবারের প্রতিটি কণাও ছোঁ মেরে তুলে নিচ্ছে।\nখাবার শেষ হলে মা তাঁকে এক গ্লাস পানি এনে দিতেন। তিনি তা পান করে, পেটে জমে থাকা সব বায়ু এক বিশাল লম্বা ঢেকুর তুলে সশব্দে উগরে দিতেন। এরপর হুঁকা নিয়ে বসতেন। কামরাটি ঘন ধোঁয়ায় অন্ধকার হয়ে যেত। আর খুকখুক কাশি ও সর্দি ঝাড়ার ফাঁকে ফাঁকে চলত নাক-মুখ দিয়ে সজোরে ধোঁয়া টানা। হুঁকা টানা শেষে তিনি শুয়ে পড়তেন। মুহূর্তের মধ্যে তার নাক ডাকার বিকট শব্দে কুটিরটি কাঁপতে শুরু করত।\nআমার মনে হতো, তিনি আমার বাবা না। কেউ যদিও এমনটি বলেনি, আর আমিও এমন কিছু জানতে পারিনি, তারপরও মনের গভীরে বারবার তা-ই মনে হতো। কথাটা কাউকে বলিনি, নিজের কাছেই রেখেছি। প্রতিবার গ্রীষ্মের ছুটিতে চাচা বাড়ি এলে, যাওয়ার সময় তার গালাবিয়ার কোনা ধরে ঝুলে পড়তাম। আর আমাকে সঙ্গে করে নিয়ে যাওয়ার আবদার জুড়তাম। বাবার চেয়ে চাচা ছিলেন বেশি আপন। তিনি অত বয়স্ক নন। আমাকে পাশে বসে তার বইপত্র দেখতে দিতেন। তার কাছেই বর্ণমালা শেখা। বাবা মারা যাওয়ার পর তিনি আমাকে প্রাইমারি স্কুলে ভর্তি করে দেন। পরে মাও মারা গেলে আমাকে কায়রো নিয়ে যান।\n___\nমাঝে মাঝে ভাবতাম, মানুষ দুবার জন্মাতে পারে কি! চাচার বাসায় ঢুকে একটি সুইচে হাত পড়তেই কামরাটি আলোর বন্যায় ভেসে যায়। তীব্র আলোয় আমি চোখ বন্ধ করে ফেলি ও আর্তনাদ করে উঠি। চোখের পাতা খুলতেই মনে হয়, এই চোখ দিয়ে যেন দুনিয়াদারি প্রথম দেখছি। যেন আমার মাত্রই জন্ম হলো। কিংবা বলা যেতে পারে দ্বিতীয় জন্ম। কারণ আমি তো কয়েক বছর আগেই জন্মেছি। আয়নায় এক পলক নিজের প্রতিচ্ছবির দিকে তাকাই। এই অভিজ্ঞতাও আমার জন্য নতুন। এটি যে একটি আয়না, তা প্রথমে বুঝতে পারি না। কেবল হাঁটু পর্যন্ত ফ্রক, আর পা-ঢাকা জুতো পরা একটি ছোট মেয়েকে এর মধ্যে দেখে আঁতকে উঠি। কামরার চারদিকে তাকাই। সেখানে আমি একা। মাথায় আসছিল না, মেয়েটি কোত্থেকে উদয় হলো। তখনো বুঝিনি, মেয়েটি যে আমি। কারণ আমি ঘরে-বাইরে সব সময় মাটিতে লুটানো গালাবিয়া পরতাম, আর পাও থাকত খালি। তবুও সঙ্গে সঙ্গেই নিজের চেহারা চিনতে পারছিলাম। অবশ্য আয়নায় তো কখনো নিজেকে দেখিনি, তাহলে কেমন করে এতটা নিশ্চিত হলাম যে এটি আমারই মুখ? তবে কামরাটি খালি, আর আলমারির আয়না একদম আমার মুখোমুখি। কাজেই, আয়নার সামনে সোজা হয়ে দাঁড়িয়ে থাকা এই মেয়েটি আমি ছাড়া আর কে-ই বা হবে। এই জামা ও জুতা জোড়া স্কুলে পরার জন্য চাচা কিনে দিয়েছিলেন।\nআয়নার সামনে দাঁড়িয়ে নিজের চেহারার দিকে একদৃষ্টে তাকিয়ে থাকি। আমি কে? আমি ফেরদৌস। অন্তত এ নামেই আমাকে সবাই চেনে। আমার এই বিশাল, গোল নাকটি বাবার, আর পাতলা ঠোঁট মার থেকে পাওয়া।\nঅশুভ একটা কিছুর ইঙ্গিত পাই যেন। না ভালো লাগে নিজের নাক, না ঠোঁট। ভেবেছিলাম বাবা মরে গেছেন কিন্তু এই বিশাল, কুৎসিত, গোল নাকের মধ্যে তিনি দেখি দিব্যি বেঁচে। মাও তা-ই। মরে গিয়েও এই পাতলা ঠোঁটের মধ্যে জীবন্ত। আর এখানে আমি সেই একই ফেরদৌস, তবে এখন দামি ফ্রক গায়ে, জুতো পায়ে।\nআয়নার প্রতি তীব্র ঘৃণা অনুভব করি। ওই মুহূর্ত থেকে আর কখনো আয়নার দিকে তাকাইনি। এমনকি এর সামনে দাঁড়ালেও, চেহারার দিকে না তাকিয়ে শুধু চুল আঁচড়াতাম, মুখ মুছতাম বা জামার কলার ঠিক করতাম। তারপর বইয়ের ঝোলা তুলে নিয়ে স্কুলে ছুট লাগাতাম। (চলবে)\nধারাবাহিক এ উপন্যাসের আগের পর্ব পড়তে\xa0\xa0ক্লিক করুন...\n'}, {'headline': '\n৪ কোটি টাকার সোনা চোরাচালানের কথা স্বীকার উড়োজাহাজের নারী ক্রুর\n', 'article': '\nসোনা চোরাচালানে জড়িত থাকার কথা স্বীকার করে আদালতে ১৬৪ ধারায় স্বীকারোক্তিমূলক জবানবন্দি দিয়েছেন উড়োজাহাজের এক নারী ক্রু। তাঁর নাম রোকেয়া শেখ মৌসুমী (২৫)।পুলিশ ও আদালতসংশ্লিষ্ট সূত্র বলছে, জবানবন্দি রেকর্ড শেষে উড়োজাহাজ ক্রু রোকেয়াকে সোমবার কারাগারে পাঠিয়েছেন ঢাকার মুখ্য মহানগর হাকিম আদালত।\nমামলার তদন্ত কর্মকর্তা বিমানবন্দর থানার উপপরিদর্শক (এসআই) সফিকুল ইসলাম প্রথম আলোকে বলেন, সাড়ে নয় কেজি সোনাসহ গ্রেপ্তার উড়োজাহাজের ক্রু রোকেয়া সোনা চোরাচালানে জড়িত থাকার কথা স্বীকার করে আদালতে জবানবন্দি দিয়েছেন।\nপুলিশ বলছে, নারী ক্রু রোকেয়াকে ৫ সেপ্টেম্বর গ্রেপ্তার করা হয়। পরদিন তাঁকে আদালতে হাজির করে ১০ দিন রিমান্ডে নেওয়ার আবেদন করে বিমানবন্দর থানা-পুলিশ। আদালত সে দিন রোকেয়াকে দুই দিন রিমান্ডে নিয়ে জিজ্ঞাসাবাদ করার অনুমতি দেন।\nবিমানবন্দর থানার ভারপ্রাপ্ত কর্মকর্তা (ওসি) মো. নুরে আযম মিয়া সোমবার প্রথম আলোকে বলেন, সাড়ে নয় কেজি সোনাসহ গ্রেপ্তার উড়োজাহাজের ক্রু রোকেয়াকে দুই দিন রিমান্ডে নিয়ে জিজ্ঞাসাবাদ করা হয়। জিজ্ঞাসাবাদে সোনা আনার কথা স্বীকার করেছেন তিনি।\n৫ সেপ্টেম্বর বেসরকারি একটি উড়োজাহাজ ওমানের মাসকাট থেকে বেলা ১১টার দিকে ঢাকার হজরত শাহজালাল আন্তর্জাতিক বিমানবন্দরে আসে। ফ্লাইটটির নারী ক্রু রোকেয়া অভ্যন্তরীণ টার্মিনালের বহিরাঙ্গন এলাকা দিয়ে গাড়িতে উঠছিলেন। এ সময় তাঁকে গ্রেপ্তার করে আর্মড পুলিশ ব্যাটালিয়ন (এপিবিএন)। এ ঘটনায় এপিবিএনের উপপরিদর্শক (এসআই) হেলাল উদ্দিন বাদী হয়ে মামলা করেন।\nমামলায় পুলিশ কর্মকর্তা হেলাল উদ্দিন বলেন, আগে থেকে গোপন সংবাদ ছিল, মাসকট থেকে চট্টগ্রাম, চট্টগ্রাম থেকে ঢাকাগামী একটা উড়োজাহাজের একজন ক্রু সোনার বার নিয়ে আসছেন। তখন বিষয়টি ঊর্ধ্বতন কর্তৃপক্ষকে জানানো হয়। দুপুর ১২টার দিকে উড়োজাহাজের ক্রু রোকেয়ার গতিবিধি সন্দেহজনক হয়। তাঁর কাছে সোনার বার আছে কি না তা জানতে চাওয়া হয়। প্রথমে সোনার বার থাকার কথা সরাসরি অস্বীকার করেন রোকেয়া। জবাব সন্তোষজনক না হওয়ায় নারী পুলিশ কনস্টেবল দিয়ে তাঁর দেহ তল্লাশি করা হয়। তখন রোকেয়ার পরিহিত ইউনিফর্মের ভেতর থেকে ৭২টি সোনার বার উদ্ধার করা হয়। এ ছাড়া আরও ছয়টি সোনার বার তাঁর কাছে পাওয়া যায়। তাঁর কাছ থেকে সর্বমোট ৮২টি সোনার বার জব্দ করেছে পুলিশ।\nজিজ্ঞাসাবাদের সময় রোকেয়া জানান, একই উড়োজাহাজের যাত্রী মোহাম্মদ সোহেল খাঁর কাছ থেকে ৭৮টি সোনার বার সংগ্রহ করেন তিনি। সোনা চোরাচালানের ওই চক্রের সঙ্গে আছেন লাকী (৩৯), নেছার (৩৯) ও আসাদ বাপ্পী (৩৫)। তাঁরা পলাতক রয়েছেন।\nমামলার বাদী এসআই হেলাল উদ্দিন প্রথম আলোকে বলেন, উড়োজাহাজের ক্রু রোকেয়া স্বীকার করেছিলেন, সাড়ে নয় কেজি সোনাসহ গ্রেপ্তার হওয়ার আগে আরও দুবার তিনি সোনা আনেন। চক্রটি দীর্ঘদিন থেকে সোনা চোরাচালানের সঙ্গে যুক্ত।\nবিমানবন্দর থানা-পুলিশ আদালতকে প্রতিবেদন দিয়ে বলেছে, উড়োজাহাজের ক্রু রোকেয়ার কাছ থেকে যে সাড়ে নয় কেজি সোনা উদ্ধার করা হয়েছে, তার বাজারমূল্য ৪ কোটি ১০ লাখ টাকা। আসামি রোকেয়া সোনা চোরাচালান চক্রের সক্রিয় সদস্য। তাঁর পাসপোর্ট, ব্যবহৃত মোবাইল, একটি জামা, ওমানের গালফ গোল্ড নামের জুয়েলারি দোকানের দুটি মেমো জব্দ করা হয়েছে।\nএদিকে উড়োজাহাজ ক্রু রোকেয়ার আইনজীবী আদালতের কাছে দাবি করেছেন, এই মামলা হয়রানিমূলক। সোনা চোরাচালানের সঙ্গে তিনি জড়িত নন।\n'}, {'headline': '\nসাফল্যের সূত্র\n', 'article': '\nসফলতা সবার কাছেই কাঙ্ক্ষিত একটি শব্দ। কিন্তু সাফল্য বা সফল হওয়া মানেই বা কী? অর্থ, ক্ষমতা, প্রতিপত্তি, সম্মান, পরিচিতি বা কাঙ্ক্ষিত ডিগ্রি ইত্যাদি অর্জনই কি সাফল্য। নাকি এর মানে আরও অন্য কিছু? ধনাঢ্য আর ক্ষমতাধর ব্যক্তিটি যদি দিন শেষে অসুখী বা নিজেকে নিয়ে অতৃপ্ত থাকেন, তাঁকে কি খুব একটা সফল বলা যায়?\nআসলে সফলতা শব্দটির নিজস্ব বৈশিষ্ট্যেই খুব ব্যক্তিগত এবং একেকজনের কাছে একেক রকম। তবে বলা যায়, প্রতিটি মানুষই যে অফুরন্ত সম্ভাবনা নিয়ে জন্ম নেয় সে সম্ভবনার বিকাশ, জীবনযাপনে এর প্রয়োগ এবং পরিতৃপ্তিবোধ থাকা সফল মানুষের জীবনযাপনের মাপকাঠি।\nঅর্থাৎ সফলতা মানে ব্যক্তির স্বপ্ন ও আকাঙ্ক্ষার বাস্তবায়ন। সফল মানুষ তার পেশাগত জীবন, সম্পর্ক ও জীবনজাপন নিয়ে পরিতৃপ্ত ও পরিপূর্ণতা বোধ করে এবং তার কাজ সমাজে বা অন্যদের জীবনে ইতিবাচক ভূমিকা রাখে।\nসফলতার সূত্রসফলতার আসলেই কি কোন সূত্র আছে? হ্যাঁ, আছে।\nআমাদের অনেকের ধারণা ব্যক্তির ‘মেধা’ বা ‘বুদ্ধাঙ্ক’ই (আইকিউ) সফলতার মূল শর্ত। অর্থাৎ মেধাবী ব্যক্তিমাত্রই সফলতানামক কাঙ্ক্ষিত শব্দটির দেখা পায়। কিন্তু মেধার চেয়ে আরেকটি বিষয় খুবই গুরুত্বপূর্ণ, সেটি হলো ব্যক্তির ব্যক্তিত্ব বা চারিত্রিক বৈশিষ্ট্য। ব্যক্তির জীবন ও নিজেকে দেখার ধরন, চাপ মোকাবিলার ক্ষমতা, দূরদর্শিতা, আত্মবিশ্বাস, চিন্তা–আবেগের ধরন ইত্যাদি বৈশিষ্ট্যের সমন্বয়ে মানুষের ব্যক্তিত্ব তৈরি হয়। মেধার সঙ্গে সঙ্গে ব্যক্তিত্বের ধরন কঙ্ক্ষিত লক্ষ্যে পৌঁছাতে অত্যন্ত গুরুত্বপূর্ণ ভূমিকা রাখে। ব্যক্তির চিন্তার ধরন, ইতিবাচক জীবনবোধ, আত্মনিয়ন্ত্রণ, নিজের ও কাজের প্রতি বিশ্বাস ইত্যাদি নানা কিছুই তাকে অনেকের মধ্যে অনন্য করে তোলে। অনন্য এই বৈশিষ্ট্যই তৈরি করে সফলতার সূত্র।\nলক্ষ্য নির্ধারণসফলতার সহজসরল মানে হলো লক্ষ্য পূরণ হওয়া। সুতরাং জীবনে আপনি নিজেকে কীভাবে দেখতে চান অথবা অন্যরা আপনাকে কীভাবে মনে রাখবে প্রথমে সেটা বের করুন। অন্যরা আপনার কাছে কী চায় সেটার চেয়ে আপনি কী ভালোবাসেন বা আপনি কী চান অথবা কোন কাজটিতে আপনি দক্ষ, সেটাকে গুরুত্ব দিন। যে কাজটি আপনি ভালোবাসেন না বা আনন্দ পান না, যে কাজে আপনার বিশ্বাস নেই, সে কাজ দীর্ঘদিন ধরে চালিয়ে নেওয়া যেতে পারে কিন্তু সে কাজে সফলতার দেখা পাওয়া কঠিন।\nসামাজিক দক্ষতা বাড়ান সামাজিক দক্ষতা মানুষের সঙ্গে মানুষের যোগাযোগ বাড়ায় এবং শক্তিশালী সামাজিক নেটওয়ার্ক তৈরিতে ভূমিকা রাখে। সফলতার কঠিন পথটি কিছুটা সহজ হয়, যদি সামাজিক যোগাযোগ বা গ্রহণযোগ্যতা ভালো থাকে। মানুষের মাধ্যমেই আমরা নানা কাজ পাই, নানা ধরনের সুযোগ বেশির ভাগই কারও না কারও হাত ধরেই আসে। সামাজিক নেটওয়ার্ক একধরনের নিরাপত্তাবোধ দেয় তাই না, আমাদের আত্মবিশ্বাস বাড়ায়, সমস্যা মোকাবিলায় সাহস জোগায়। শুধু তাই না, মানুষের সান্নিধ্য আমাদের মনোজগতের নতুন নতুন জানালা খুলতে সাহায্য করে, নিজেকে বুঝতে সাহায্য করে। দিশেহারা বোধ করলে বিষয়টি অন্যভাবে দেখতে সাহায্য করে।\nসামাজিক দক্ষতা বাড়ানোর একমাত্র পথ হলো সামাজিক মেলামেশা। সুতরাং পুরোনো সম্পর্কগুলো আরও জোরদার করুন। সম্পর্কের ছোটখাটো অপূর্ণতা মেনে নিন। নতুন নতুন মানুষের সঙ্গে মিশুন, সময় দিন, তাদের জানুন, নিজেকে জানান।\nঅন্যকে দোষারোপ করা থেকে বিরত থাকুন নিজের কোনো ব্যর্থতার দায়ভার অন্যের ওপর চাপানো সহজ হলেও এটা আপনার জীবনে কোনো পরিবর্তন আনবে না। জীবনে ভালোমন্দ যেকোনো ঘটনার সম্পূর্ণ দায়িত্ব নিজের কাঁধে নেওয়ার মনোভাব সফলতার অন্যতম প্রধান শর্ত। অর্থাৎ আপনার জীবনের অর্জন, সম্পর্কের গুণগত অবস্থা, পেশাগত অবস্থান, মানসিক ও শারীরিক স্বাস্থ্য, আর্থিক অবস্থা সবকিছুর ক্ষেত্রে অন্যের ওপর দোষ না চাপিয়ে দায়ভার নিজের কাঁধে নিন।\nআপনার জীবনের দায়ভার অন্যের ওপর চাপানো মানে আপনার জীবনের ভালোমন্দের নিয়ন্ত্রণ অন্যের হাতে দিয়ে দেওয়া। আপনার জীবনে পরিবর্তন আনতে পারেন শুধু ‘আপনি’। সুতারাং কোনো কিছুর পরিবর্তন চাইলে প্রথমে আপনাকে পরিবর্তন করুন। পরিবর্তন করুন আপনার চিন্তা, আপনার আচরণ, আপনার কৌশল, আপনার মনোভাব, আপনার কাজের ধরন, আপনার ব্যবহার। আর এসব আপনার নিয়ন্ত্রণেই আছে।\nতবে বিষয়টা এত সহজ নয়, নিজের ওপর দায়িত্ব নেওয়া এত সহজ নয়। এর মানে নিজের বহু দিনের অভ্যাস পরিবর্তন করার সাহস। সুতরাং প্রয়োজনে বর্তমান চাকরি ছেড়ে নতুন ভালো কিছু খুঁজুন। সম্পর্কে জটিলতা নিয়ে অস্বস্তি ঝেড়ে সঙ্গীর সঙ্গে কথা বলুন। ইনটিউশন বা গাট ফিলিংকে বিশ্বাস করুন। অন্যের সাহায্য চান। অন্যকে সাহায্য করুন। বন্ধুদের চাপে ‘না’ বলতে শিখুন। শরীরের যত্নে হাটা শুরু করুন, পড়ালেখায় সময় দিন ইত্যাদি।\nমানসিক প্রস্তুতি মানসিক প্রস্তুতি অত্যন্ত গুরুত্বপূর্ণ একটা বিষয়, যা আমাদের যেকোনো বিষয় সহজভাবে গ্রহণ করতে সাহায্য করে বা অতিরিক্ত মুষড়ে পড়া থেকে বাধা দেয়। যেকোনো চ্যালেঞ্জের ভালোমন্দ নানা রকম ফলাফল যে হতে পারে সে মানসিক প্রস্তুতি থাকা প্রয়োজন। শুধু তাই না, সফলতার চূড়ায় থাকা মানেই কিন্তু স্থায়ী অবস্থান না। অনুকূল অবস্থা যেকোনো সময়ে প্রতিকূল হতে পারে সেটা মনে রাখা জরুরি।\nচ্যালেঞ্জ মোকাবিলার সময় ভালো খারাপ যেকোনো পরিস্থিতির জন্য মানসিক প্রস্তুতি থাকা যেমন প্রয়োজন, তেমনি ভালোমন্দ যেকোনো কিছুই সহজভাবে গ্রহণ করার মানসিকতা আমদের সামনের দিকে এগিয়ে নিতে সাহায্য করে।\nমাঝেমধ্যে থামুন, সতর্কীকরণ সংকেতকে গুরুত্ব দিনসাফল্যের পদযাত্রায় নানা কিছুর হাতছানির ফাঁদ আপনার জীবনে আসবে। এসব ফাঁদ অনেক সময় আপনাকে লক্ষ্য থেকে বিচ্যুত করতে পারে। যেমন, আপনি হয়তো দক্ষ চিকিৎসক হতে চান কিন্তু চলার পথে অর্থের হাতছানি আপনার লক্ষ্য থেকে বিচ্যুত করতে পারে। সুতরাং অর্থের এ হাতছানি কতটুকু আপনি গ্রহণ করবেন, সেটা আপনাকে বের করতে হবে।\nমনে রাখবেন জীবন নানাভাবেই আপনাকে আপনার কাজের ফিডব্যাক দেবে। সুতরাং ব্যস্ততার মাঝে মাঝে থামুন এবং চারপাশে মনোযোগ দিন। ব্যবসার অবনতি, গ্রেড কমে যাওয়া, সম্পর্কের অবনতি, শরীর–মন খারাপ লাগা, কাজকর্মে জট পাকিয়ে যাওয়া সবকিছুই জীবনের একরকম ‘সতর্কীকরণ সংকেত’ যা আপনাকে এসব বিষয়ে আরও মনোযোগী হতে বলে।\nব্যর্থতাকে সহজে গ্রহণ করুন, লেগে থাকুনআপনার জীবনের নির্দিষ্ট লক্ষ্যে যাওয়ার পথ সব সময় আপনার অনুকূলে থাকবে না। মাঝে মাঝে আপনি হোঁচট খাবেন অথবা পড়ে যাবেন বা ব্যর্থ হবেন। কোনো বিষয়ে সফলতার স্বাদ পেতে হলে শত বাধাবিপত্তি সত্ত্বেও লেগে থাকুন। এই লেগে থাকার সবচেয়ে বড় চ্যালেঞ্জ ছোট-বড় নানা রকম ব্যর্থতা, মানুষের ভুলত্রুটি, নিরুৎসাহ ইত্যাদি নানা কিছু। এসব বাধাকে স্বাভাবিকভাবে ধরে নিয়ে যে যত ক্রমাগত নিজের কাজ করে যাবে, কঙ্ক্ষিত ফলাফলের দিকে সে তত দ্রুত এগিয়ে যাবে। ব্যর্থতা নিয়ে মুষড়ে পড়ে থাকা বা এ নিয়ে মন ছোট করে থাকা মানে আপনার সাফল্যের পথে অযথা সময়ক্ষেপণ করা। উপেক্ষা শব্দটি সহজ হলেও এটা জীবনে প্রয়োগ করা অনেক সময় কঠিন। লক্ষ্যের প্রতি অবিচল আস্থা, ভালোবাসা, বিশ্বাস এসব উপেক্ষা করতে শেখায়।\nশেষ কথালক্ষ্য পূরণের মাধ্যমে যে সফলতার কথা বলা হচ্ছে, সেটা জীবনখেলার একটা অংশমাত্র। এ খেলায় সব সময় আপনার পায়ে বল থাকবে বা আপনি সামনে যেতে থাকবেন, তা না–ও হতে পারে। খেলায় কাঙ্ক্ষিত লক্ষ্যে পৌঁছাতে যেমন মাঝে মাঝে ব্যাকফুটে যেতে হয়, মাঝে মাঝে অন্যের পায়ে বল দিয়ে দিতে হয়, এখানেও তাই। সুতরাং অভীষ্ট লক্ষ্যে যেতে মাঝে মাঝে প্রয়োজনে ব্যাকফুটে যান। অন্যকে সুযোগ করে দিন। প্রয়োজনে সাময়িকভাবে বিরতি নিন। পর্যবেক্ষণ করুন, স্ট্র্যাটেজি বা কৌশল পরিবর্তন করুন।\nজীবনের পথে চলা কিন্তু ১০০ মিটার রেস না, যেখানে নির্দিষ্ট দূরত্বে যেতে অনেকের সঙ্গে প্রতিযোগিতায় প্রথম দ্বিতীয় হতে হয়। এটা একটা ম্যারাথন দৌড়ের মতো, যেখানে আপনি কত দূর পৌঁছাতে পারলেন, কতক্ষণ টিকে থাকলেন সেটা মুখ্য। এই লম্বা রেসে মাঝে মাঝে আপনি সহযাত্রীর কাছ থেকে পিছিয়ে যাবেন, কখনো সমানতালে চলবেন, আবার কখনো সামনে এগোবেন। এখানে আপনি কার থেকে আগে বা পিছে গেলেন, সেটা তেমন গুরুত্বপূর্ণ না বরং এই লম্বা পথে আপনি কত দূর টিকে থাকতে পারলেন সেটাই আসল। সামনে এগিয়ে যাওয়ার জন্য আপনার মনোবল, আপনার ইচ্ছাশক্তি, চলার পথে সাময়িক ব্যর্থতা মেনে নেওয়ার ক্ষমতা, সবকিছুই আপনাকে একসময় সামনে নিয়ে যাবে।\nমনে রাখা প্রয়োজন, সাফল্য কিন্তু সুখ বা আনন্দের চাবিকাঠি নয়, তবে সুখ বা আনন্দ সাফল্যের অন্যতম উপাদান। সুতরাং যে কাজ আপনি ভালোবাসেন সেটাতে লেগে থাকুন। সাফল্য আপনার ভালোবাসার পথ ধরে আসবেই।\nডা. মেখলা সরকার, মানসিক রোগ বিশেষজ্ঞ, সহযোগী অধ্যাপক (সাইকিয়াট্রি), জাতীয় মানসিক স্বাস্থ্য ইনস্টিটিউট, শেরেবাংলা নগর, ঢাকা-১২০৫।\n'}, {'headline': '\nশিয়ালের কামড়ে ২৭ জন আহত, আতঙ্ক\n', 'article': '\nব্রাহ্মণবাড়িয়ার বাঞ্ছারামপুর উপজেলার বিভিন্ন এলাকায় শিয়ালের কামড়ে অন্তত ২৭ জনকে আহত হয়েছেন। রোববার রাতে কয়েক দফায় এ ঘটনা ঘটে। ঘটনার পর থেকে উপজেলায় আতঙ্ক বিরাজ করছে। আহতদের বাঞ্ছারামপুর উপজেলা স্বাস্থ্য কমপ্লেক্সে চিকিৎসা দেওয়া হয়েছে।\nস্থানীয় লোকজন ও প্রত্যক্ষদর্শী সূত্রে জানা গেছে, রোববার সন্ধ্যা থেকে রাত পর্যন্ত বাঞ্ছারামপুর পৌরসভার ৪ ও ৫ নম্বর ওয়ার্ডসহ উপজেলার ওজানচর ইউনিয়নের শেখেরকান্দি, সদর ইউনিয়নের খোষকান্দি ও মানিকপুর ইউনিয়নের কল্যাণপুর গ্রামে শিয়াল পথচারীদের কামড়ে দেয়।\nবাঞ্ছারামপুর উপজেলা সদরের মাকসুদা বেগম বলেন, ‘রোববার সন্ধ্যায় উপজেলা সদরের এক আত্মীয়ের বাড়ি থেকে বাড়ি ফিরছিলাম। হঠাৎ অন্ধকার থেকে শিয়ালের ডাক শুনতে পাই। দ্রুত হাঁটা শুরু করতেই শিয়াল তাড়া করে কামড় দেয়। কোনোমতে দৌড়ে অন্য একটি বাড়িতে গিয়ে রক্ষা পাই।’\nউপজেলার কল্যাণপুর গ্রামের বাহার উদ্দিন বলেন, রাতে গ্রামের বাজার থেকে বাড়ি ফেরার পথে এক শিয়ালের কবলে পড়ি। দৌড়ে পালানোর চেষ্টা করেও শেয়ালের কামড় থেকে রক্ষা পাইনি।\nউপজেলার দরি বাঞ্ছারামপুরের সরকার বাড়ির মো. মিঠু বলেন, রোববার রাতে বাড়ির সামনে বের হতেই এক শিয়াল তাড়া করে। কিন্তু পালানোর চেষ্টা করেও শেষ রক্ষা হয়নি। শিয়ালের কামড়ে আহত হয়ে উপজেলা স্বাস্থ্য কমপ্লেক্সে চিকিৎসা নিতে হয়েছে।\nবাঞ্ছারামপুর উপজেলা স্বাস্থ্য ও পরিবার পরিকল্পনা কর্মকর্তা মোহাম্মদ আল মামুন বলেন, রোববার রাতে বাঞ্ছারামপুর উপজেলার বিভিন্ন গ্রাম থেকে শিয়ালের কামড়ে আক্রান্ত ২৭ জনকে উপজেলা স্বাস্থ্য কমপ্লেক্সে চিকিৎসা দেওয়া হয়েছে। এঁদের মধ্যে দুজনকে ঢাকা মেডিকেল কলেজ হাসপাতালে পাঠানো হয়েছে। আহতদের দ্রুত টিকা নেওয়ার পরামর্শ দেওয়া হয়েছে।\nবাঞ্ছারামপুর পৌরসভার মেয়র খলিলুর রহমান মোল্লা বলেন, এলাকায় লোকজনের মধ্যে আতঙ্ক আছে। তবে পৌরসভার বাইরে বেশিসংখ্যক লোকজন আহত হয়েছে। সবাইকে একাকী চলাফেরা করতে নিষেধ করা হয়েছে।\nউপজেলা নির্বাহী কর্মকর্তা (ইউএনও) মো. শরীফুল ইসলাম জানান, শিয়ালের কামড়ে লোকজনের আহত হওয়ার খবর শুনেছি।\n'}, {'headline': '\nউপাচার্যের চিরকুট দেওয়ার সুযোগ নেই: ঢাবি কর্তৃপক্ষ\n', 'article': '\nঢাকা বিশ্ববিদ্যালয়ের সন্ধ্যাকালীন প্রোগ্রামে ছাত্রলীগের ৩৪ জন সাবেক ও বর্তমান নেতাকে চিরকুটের মাধ্যমে অবৈধভাবে ভর্তির সুযোগ দেওয়া হয়েছে বলে যে খবর প্রকাশিত হয়েছে, তা সত্য নয় বলে দাবি করেছে ঢাকা বিশ্ববিদ্যালয় কর্তৃপক্ষ।গত মার্চে ডাকসু ও হল সংসদ নির্বাচনের তফসিলের পরপর একটি বিভাগের প্রোগ্রামে এসব ভর্তি হয়।\nবিশ্ববিদ্যালয় কর্তৃপক্ষ বলেছে, উপাচার্য কোনো বিভাগ বা ইনস্টিটিউটে ভর্তির জন্য কোনো শিক্ষার্থীকে চিরকুট বা কোনো নির্দেশনা দেননি, দেওয়ার সুযোগ নেই।\nআজ সোমবার বিশ্ববিদ্যালয়ের জনসংযোগ দপ্তর থেকে পাঠানো এক সংবাদ বিজ্ঞপ্তিতে এই দাবি করা হয়। প্রকাশিত ওই খবরকে ‘অবান্তর, অসত্য ও দায়িত্বহীন’ হিসেবে আখ্যা দেওয়া হয়। আর এ বিষয়ে বক্তব্য জানাতে কাল মঙ্গলবার বিকেলে সংবাদ সম্মেলন করবেন ব্যবসায় শিক্ষা অনুষদের ডিন শিবলী রুবাইয়াতুল ইসলাম।\nগতকাল রোববার প্রথম আলোয় ‘পরীক্ষা ছাড়াই ভর্তি হয়ে ডাকসু নেতা’ শিরোনামে প্রধান প্রতিবেদন প্রকাশিত হয়৷ প্রথম আলোর অনুসন্ধান বলছে, ডাকসুর বিজ্ঞান ও প্রযুক্তিবিষয়ক সম্পাদক আরিফ ইবনে আলী, স্বাধীনতাসংগ্রাম ও মুক্তিযুদ্ধবিষয়ক সম্পাদক সাদ বিন কাদের চৌধুরী, ক্রীড়া সম্পাদক শাকিল আহমেদ তানভীর এবং সদস্য রাকিবুল হাসান, নজরুল ইসলাম, মুহা. মাহমুদুল হাসান ও নিপু ইসলাম নির্বাচনের তফসিল ঘোষণার পর উপাচার্য ও সংশ্লিষ্ট অনুষদের ডিনের চিরকুটে পরীক্ষা ছাড়াই ব্যাংকিং অ্যান্ড ইনস্যুরেন্স বিভাগের মাস্টার্স অব ট্যাক্স ম্যানেজমেন্ট প্রোগ্রামে ভর্তি হয়েছিলেন। স্যার এ এফ রহমান হল সংসদের ভিপি আবদুল আলিম খানও একইভাবে ওই প্রোগ্রামে ভর্তি হয়েছিলেন।\nঢাকা বিশ্ববিদ্যালয় কর্তৃপক্ষের বিজ্ঞপ্তিতে বলা হয়, কতিপয় দৈনিকে দুদিন ধরে ঢাকা বিশ্ববিদ্যালয়ের ব্যবসায় শিক্ষা অনুষদের ব্যাংকিং অ্যান্ড ইনস্যুরেন্স বিভাগে মাস্টার্স অব ট্যাক্স ম্যানেজমেন্ট প্রোগ্রামে কথিত ‘চিরকুটে ভর্তি’ বিষয়ে প্রকাশিত একটি খবরের প্রতি বিশ্ববিদ্যালয় কর্তৃপক্ষের দৃষ্টি আকৃষ্ট হয়েছে। খবরটির মাধ্যমে জনমনে বিভ্রান্তি সৃষ্টির অপচেষ্টা চালানো হয়েছে। প্রকৃতপক্ষে উপাচার্য কোনো বিভাগ বা ইনস্টিটিউটে ভর্তির জন্য কোনো শিক্ষার্থীকে ‘চিরকুট’ বা কোনো নির্দেশনা কখনো দেননি, দেওয়ার সুযোগ নেই। নির্দিষ্ট নিয়মে সংশ্লিষ্ট কর্তৃপক্ষ ভর্তি কার্যক্রম সম্পাদন করেন। তাই উপাচার্যকে আবর্তন করে অবান্তর, অসত্য, দায়িত্বহীন বক্তব্য ও তথ্য প্রচার না করার জন্য সংশ্লিষ্টদের অনুরোধ জানানো হলো।\nসন্ধ্যাকালীন বা প্রফেশনাল একাডেমিক কার্যক্রম বিষয়ে সিদ্ধান্ত গ্রহণের জন্য বিশ্ববিদ্যালয় প্রশাসনের পক্ষ থেকে একটি কমিটি গঠন করা হয়েছে বলেও বিজ্ঞপ্তিতে জানানো হয়।\n'}, {'headline': '\n২০৩০ সালের মধ্যে ঢাকায় ৬ মেট্রোরেল: ওবায়দুল কাদের\n', 'article': '\nসড়ক পরিবহন ও সেতুমন্ত্রী ওবায়দুল কাদের বলেছেন, ঢাকা শহর ও পার্শ্ববর্তী এলাকার যানজট নিরসনে সরকার ২০৩০ সালের মধ্যে ছয়টি মেট্রোরেলের মাধ্যমে একটি শক্তিশালী নেটওয়ার্ক গড়ে তোলার পরিকল্পনা গ্রহণ করেছে।আজ সোমবার জাতীয় সংসদে লুৎফুন নেসা খানের প্রশ্নের জবাবে এ কথা বলেন সেতুমন্ত্রী।\nআলী আজমের প্রশ্নের জবাবে ওবায়দুল কাদের বলেন, জাতীয় মহাসড়কে ১২১টি দুর্ঘটনাপ্রবণ স্থান চিহ্নিত করা হয়েছে। বিএনপির মোশাররফ হোসেনের প্রশ্নের জবাবে ওবায়দুল কাদের বলেন, পুলিশ বিভাগের তথ্য অনুসারে গত পাঁচ বছরে সড়ক দুর্ঘটনায় ১২ হাজার ৫৪ জন নিহত হয়েছেন।\nপ্রশ্নোত্তরের আগে স্পিকার শিরীন শারমিন চৌধুরীর সভাপতিত্বে বিকেল পাঁচটার পর সংসদের অধিবেশন শুরু হয়।\nমাটির কারণে সড়ক নির্মাণব্যয় বেশিবিএনপির সাংসদ রুমিন ফারহানার এক সম্পূরক প্রশ্নের জবাবে সেতুমন্ত্রী বলেন, চীন ও ভারতের মাটির গঠন এবং বাংলাদেশের মাটির গঠনের পার্থক্য বুঝতে হবে। তাহলে ওসব দেশের সঙ্গে বাংলাদেশের সড়ক নির্মাণব্যয়ের পার্থক্য উপলব্ধি করা সম্ভব হবে। ঢাকা-চট্টগ্রাম, ঢাকা-ময়মনসিংহ ও ঢাকা-সিলেট সড়কে এবারের ঈদে যানজট হয়নি। অন্যদিকে ঢাকা থেকে এলেঙ্গা পর্যন্ত চার লেন সড়ক রয়েছে। সেখানে থেকে দুই লেন শুরু। যে কারণে ওখানে কয়েক ঘণ্টার জট ছিল।\nওবায়দুল কাদের আরও বলেন, সড়ক দুর্ঘটনার জন্য যেমন রেকলেস ড্রাইভিং আছে, আবার রেকলেস পথচারীও আছে। এই ঢাকা সিটিতেই দেখা যাবে যানজটের সঙ্গে জনজট মিলেমিলে একাকার হয়ে গেছে। বাচ্চা কোলে নিয়ে মোবাইল ফোন কানে নিয়ে এপার থেকে ওপার আর ওপার থেকে এপার হতে দেখা যায়। রাস্তা চলাচলে পথচারীরা কোনো নিয়মকানুনের তোয়াক্বা করেন না। এ ধরনের প্রেক্ষাপটে সমস্যার সমাধান করা যাবে না। এই সমস্যার সমাধানে জনসচেতনতা বাড়াতে হবে।\nবিটিএমসির ১৬ কারখানা পিপিপিতেবাংলাদেশ টেক্সটাইল মিলস করপোরেশনের (বিটিএমসি) ১৬টি কারখানা পাবলিক-প্রাইভেট পার্টনারশিপের (পিপিপি) চালানোর জন্য অর্থনৈতিক বিষয়সংক্রান্ত মন্ত্রিসভা কমিটি নীতিগতভাবে অনুমোদন দিয়েছে। আজ সংসদে নুরুন্নবী চৌধুরীর এক প্রশ্নের জবাবে বস্ত্র ও পাটমন্ত্রী গোলাম দস্তগীর গাজী এ তথ্য জানান।\nগোলাম দস্তগীর বলেন, বস্ত্রশিল্পের আধুনিকায়নে সরকার রাষ্ট্রায়ত্ত বস্ত্রকলগুলো চালুর জন্য পাবলিক-প্রাইভেট পার্টনারশিপ (পিপিপি) অবলম্বন হয়েছে চিহ্নিত করেছে। এ জন্য বিটিএমসির ১৬টি মিল পিপিতে চালানোর বিষয়টি অর্থনৈতিক বিষয়সংক্রান্ত মন্ত্রিসভা কমিটি নীতিগতভাবে অনুমোদন করেছে। এই প্রক্রিয়ার প্রথম পর্যায়ে আহাদ বাওয়ানো টেক্সটাইল মিলের নির্বাচিত প্রাইভেট পার্টনার ক্যানটিনে ফ্যাশনের সঙ্গে গত ২৫ জুন এবং কাদেরিয়া টেক্সটাইলের পার্টনার অরিয়ন কনসোর্টিয়ামের সঙ্গে ২১ জুলাই চুক্তি সই হয়েছে।\nফরিদুল হক খানের প্রশ্নের জবাবে গোলাম দস্তগীর বলেন, স্থানীয় ও আন্তর্জাতিক বাজারের চাহিদার সঙ্গে সংগতি রেখে পাট ও পাটজাত পণ্য উৎপাদনের বেশ কিছু সমস্যা আছে। এর মধ্যে আছে উন্নত বীজের অভাব ও আমদানি–নির্ভরতা, পাট পচানোর জন্য পানির স্বল্পতা, পণ্যে পাটজাত মোড়কের ব্যবহার বাধ্যতামূলক ব্যবহার আইনের সীমাবদ্ধতা, আন্তর্জাতিক বাজার সংকোচন, পাটচাষিদের উৎপাদন খরচ বৃদ্ধি, পাটজাত পণ্য রপ্তানির ওপর ভারত কর্তৃক অ্যান্টি ডাম্পিং শুল্ক আরোপ এবং পর্যাপ্ত বিদেশি বিনিয়োগের অভাব। এসব সমস্যা থেকে উত্তরণের জন্য ধান, চাল, গম, ভুট্টা, সার, চিনি, মরিচ, হলুদ, পেঁয়াজ, আদা, রসুন, ডাল, ধনিয়া, আলু, আটা, ময়দা, তুষ-খুদ-কুঁড়া, পোলটি ফিড ও ফিশ ফিড—এই ১৯টি পণ্যের মোড়কীকরণের জন্য ব্যাগ তৈরি করা হচ্ছে। এ ছাড়া আন্তর্জাতিক মেলায় অংশগ্রহণের মাধ্যমে পাটপণ্যের রপ্তানি বাড়ানোসহ অন্যান্য পদক্ষেপ গ্রহণ করা হয়েছে।\nএনামুল হকের প্রশ্নের জবাবে বস্ত্র ও পাটমন্ত্রী বলেন, ২০১৮-১৯ অর্থবছরে পাটকলগুলোর উৎপাদন ছিল ৬৯ হাজার ১১১ টন। তার আগের বছর এই উৎপাদন ছিল ১ লাখ ৩৩ হাজার ৩৮৩ টন।\nবিএনপির রুমিন ফারহানার প্রশ্নের জবাবে রেলমন্ত্রী নূরুল ইসলাম বলেন, ১৯৯২ থেকে ২০১২ সাল পর্যন্ত সরকার রেলের ভাড়া বাড়ায়নি। কারণ, রেলওয়ে জনগণকে সেবা দেওয়ার বিষযটির ওপর গুরুত্বারোপ করেছে। রেলওয়ের ২০১৭-১৮ অর্থবছরে ব্যয় ছিল ৩ হাজার ১১৫ কোটি টাকা। বিপরীতে আয় ছিল ১ হাজার ৬১৮ কোটি টাকা। এম আবদুল লতিফের প্রশ্নের জবাবে মন্ত্রী বলেন, রেলওয়েকে জনগণের নিকট নির্ভরযোগ্য ও গুরুত্বপূর্ণ পরিবহনের মাধ্যম হিসেবে প্রতিষ্ঠা করার সর্বোচ্চ প্রচেষ্টা অব্যাহত রাখা হয়েছে। এরই ধারাবাহিকতায় বাংলাদেশ রেলওয়ে নারায়ণগঞ্জ-ঢাকা-জয়দেবপুর রুটে ইলেকট্রিক ট্রেন চালুর উদ্যোগ গ্রহণ করা হয়েছে।\n'}, {'headline': '\nপ্রিয়াঙ্কার টুইটারে ছবির ফার্স্ট লুক\n', 'article': '\nনিজের ছবির প্রচারের জন্য প্রিয়াঙ্কা চোপড়ার টুইটার আর ইনস্টাগ্রামই যথেষ্ট। প্রিয়াঙ্কা-ভক্ত মাত্রই জানেন, সামাজিক যোগাযোগমাধ্যমে তিনি কতটা সক্রিয়! কোথায় যাচ্ছেন, কী পরেছেন, কী খাচ্ছেন—সবই সবার আগে জানিয়ে দেন ভক্তদের। দীর্ঘদিন পর মুক্তি পেতে যাচ্ছে প্রিয়াঙ্কার নতুন ছবি ‘দ্য স্কাই ইজ পিঙ্ক’। আর প্রিয়াঙ্কার টুইটারে ঢুঁ দিলেই এই ছবি সম্বন্ধে সব খবরাখবর মিলবে।\nকানাডায় চলছে টরন্টো ইন্টারন্যাশনাল ফিল্ম ফেস্টিভ্যাল। আর সেখানেই ১৩ সেপ্টেম্বর ওয়ার্ল্ড প্রিমিয়ার হবে সোনালি বোস পরিচালিত এবং প্রিয়াঙ্কা চোপড়া, ফারহান আখতার ও জাইরা ওয়াসিম অভিনীত ‘দ্য স্কাই ইজ পিঙ্ক’ ছবির। খবরটি চলচ্চিত্রপ্রেমীরা জানতে পেরেছেন গতকাল রোববার, প্রিয়াঙ্কা চোপড়ার ইনস্টাগ্রাম থেকে। আর এবার টুইটারে প্রিয়াঙ্কা চোপড়া প্রকাশ করলেন এই ছবির প্রথম অফিশিয়াল লুক।\nইনস্টাগ্রামে প্রিয়াঙ্কা চোপড়ার ফলোয়ার ৪ কোটি ৪১ লাখ। আর টুইটারে এই সংখ্যা ২ কোটি ৫২ লাখ। তাই ছবির প্রচারণার জন্য পরিচালক আর প্রযোজকদের খুব বেশি কিছু করার দরকার নেই। টুইটারে এই ছবির ফার্স্ট লুক প্রকাশ করে প্রিয়াঙ্কা ক্যাপশনে লিখেছেন, ‘এই আমাদের পাগলাটে পরিবার। কোনো প্রজন্মকেই বাদ দেয়নি। কেবল আপনাদের জন্য।’ আর এখানেই দিয়ে রাখলেন আরেকটি ঘোষণা। আগামীকাল ১০ সেপ্টেম্বর সকাল ১০টায় প্রকাশিত হবে ‘দ্য স্কাই ইজ পিঙ্ক’ ছবির ট্রেইলার। পরে আবার এই ছবি আর ক্যাপশন ইনস্টাগ্রামেও প্রকাশ করেন তিনি।\n‘দ্য স্কাই ইজ পিঙ্ক’ ছবিটি মূলত অনুপ্রেরণাদায়ক বক্তা আয়েশা চৌধুরীর ওপর। তিনি জীবনের একটা বড় সময় দুরারোগ্য ও বিরল পালমোনারি ফাইব্রোসিসে আক্রান্ত ছিলেন। এই রোগে ফুসফুসে ঘা হয় এবং শ্বাস-প্রশ্বাসে অনেক জটিলতার তৈরি হয়। এই আয়েশা চৌধুরীর ভূমিকায় অভিনয় করছেন ১৮ বছর বয়সী জাতীয় চলচ্চিত্র পুরস্কার পাওয়া অভিনেত্রী জাইরা ওয়াসিম। আর আয়েশা চৌধুরীর মায়ের ভূমিকায় দেখা যাবে প্রিয়াঙ্কা চোপড়াকে। বড় পর্দায় প্রিয়াঙ্কা চোপড়ার স্বামী হবেন ফারহান আখতার। ছবিতে রোহিত শারাফ অভিনয় করেছেন আয়েশা চৌধুরীর ভাইয়ের চরিত্রে, তরুণ সংগীত পরিচালক ও প্রযোজকের ভূমিকায়।\nফার্স্ট লুক প্রকাশের আগেই এই চলচ্চিত্রের কিছু ছবি প্রকাশ করেছেন প্রিয়াঙ্কা চোপড়া। সেই ছবির জন্য আবারও আলোচনায় এসেছেন ধর্মীয় কারণে বলিউডকে বিদায় জানানো মুসলিম অভিনয়শিল্পী জাইরা ওয়াসিম।\nভারতের দর্শকদের ছবিটি দেখার জন্য অপেক্ষা করতে হবে আগামী ১১ অক্টোবর পর্যন্ত।\n'}, {'headline': '\n‘আমারই দোষ’, বললেন সাকিব\n', 'article': '\n\n৭০ মিনিট, ১১১ বল টিকে গেলেই হারের লজ্জা পেতে হয় না। তবুও বাংলাদেশ পারেনি। চট্টগ্রাম টেস্টে বাংলাদেশ আসলে আফগানদের বিপক্ষে পাঁচটা দিনই হেরেছে।\nশেষ ব্যাটসম্যান হিসেবে সৌম্য সরকার আউট হয়ে যেতেই পুরো আফগানিস্তান দল যে গর্জনটা দিল, তাতে পুরো সাগরিকাই যেন কেঁপে উঠল। বাংলাদেশের শেষ দুই ব্যাটসম্যান সৌম্য-নাঈম এতটাই হতবিহ্বল, তাঁদের পায়ে যেন শক্তি নেই ড্রেসিংরুমে পর্যন্ত যাওয়ার। নির্বাক দৃষ্টিতে দুজনই ঠায় দাঁড়িয়ে রইলেন উইকেটে।\nবারবার বৃষ্টিবাধায় শেষ দিনটা আদৌ হবে কি না, এ সংশয়ে মাঠে দর্শকই আসেনি আজ । ফাঁকা গ্যালারিতে আফগানদের উল্লাস আর বাংলাদেশের নত মাথা—দৃশ্যটা চট্টগ্রাম টেস্টে একবারই হয়েছে, তা নয়। এই দৃশ্য প্রথম দিন থেকে শেষ দিন—ধারাবাহিকভাবে দেখা গেছে। বাংলাদেশ একটা দিনও হাসিমুখে মাঠ ছাড়তে পারেনি। প্রতিটা দিনই তারা পিছিয়ে থেকেছে। বৃষ্টির সহায়তায় সেই দল এই টেস্ট কোনোভাবে ড্র করতে পারলে আফগানিস্তানের সঙ্গে বড় অন্যায় হতো। এটি ভেবেই কিনা শেষ বিকেলে আবহাওয়া হয়ে উঠল খেলার উপযোগী।\nএই সময়ে আফগানিস্তানকে নিতে হবে ৪ উইকেট। বাংলাদেশকে টিকতে হবে ৭০ মিনিট আর ১১১ বল। উইকেটে সাকিব-সৌম্য দেখে বাংলাদেশের আশা, সমীকরণটা মিলিয়ে ফেলা যাবে। কিন্তু সাকিব আল হাসান যে নেমেছেন আত্মঘাতী ভাবনায়! বোলার তাঁর উইকেট নিতে চাননি, তবুও তাঁর ‘মরিবার হলো সাধ’! এভাবে আত্মহত্যা, এভাবে দৃষ্টিকটু আউট—এই ম্যাচ বাংলাদেশ ড্র করে কীভাবে?\nযে জঘন্য খেলাটা গত পাঁচ দিনে খেলল বাংলাদেশ, যদি ১০০-এর মধ্যে নাম্বার দিতে বলা হয় কত দেবেন সাকিব? ‘জিরো!’ এক শব্দেই পুরো দলের চিত্রটা তুলে ধরলেন অধিনায়ক। ব্যাটিংয়ে শূন্য। বোলিংয়ে শূন্য। পরিকল্পনা-কৌশল—কিছুতেই নাম্বার দেওয়ার মতো কিছুই করতে পারেনি বাংলাদেশ।\nএই পারফরম্যান্স বাংলাদেশের দর্শকদের মেনে নেওয়া কঠিন। সাকিবও মানতে পারছেন না। সব দায় নিজের কাঁধেই নিচ্ছেন, ‘ মেনে নেওয়া অবশ্যই কষ্টের। ৪ উইকেট নিয়ে ১ ঘণ্টা ১০ মিনিট টিকে থাকতে হতো। আমি শুধু আমারটাই বলতে পারি। প্রথম বলে আউট হয়ে দলের কাজটা কঠিন করে ফেলেছি। দায়িত্ব আমার কাঁধেই পড়ে। প্রথম বলে কাট শট না খেললেও হতো। না খেলার মতোই বল ছিল। তবুও শট খেলে ফেলেছি। সেখানে দল চাপে পড়ে গেছে। যেহেতু আমি উইকেটে ছিলাম, মূল ভূমিকাটাই পালন করা উচিত ছিল। সেটি করতে পারলে ড্রেসিংরুম আরও স্বচ্ছন্দ থাকত। তাতে ম্যাচটা শেষ পর্যন্ত নিয়ে যাওয়া যেত, ড্র হওয়ার সম্ভাবনা থাকত।’\nসবই যখন বুঝতে পারছেন, অমন আত্মঘাতী শট খেলতে গেলেন কেন সাকিব? বিকেলে ব্যাটিং করতে নেমে ঘাবড়ে গিয়েছিলেন অধিনায়ক, ‘ভাবনাটা ছিল, যখন ১ ঘণ্টা ১০ মিনিট খেলার জন্য এসেছি, আমার তখন নার্ভাসনেস বেশি কাজ করেছে। দুপুরে যখন ব্যাটিংয়ে নেমেছিলাম, তখন ওটা (স্নায়ুচাপ) কাজ করেনি। চাইছিলাম প্রথম বলটা ভালোভাবে সামলাতে। আসলে আমারই দোষ।’\n'}, {'headline': '\nসাভার সিটি কলেজের নবীন বরণ অনুষ্ঠিত\n', 'article': '\nঢাকার অদূরে সাভার সিটি কলেজের একাদশ শ্রেণির শিক্ষার্থীদের উৎসাহ উদ্দীপনা আর নানা আয়োজনের মধ্য দিয়ে নবীন বরণ অনুষ্ঠিত হয়েছে। গত শনিবার কলেজ ক্যাম্পাসে ভারপ্রাপ্ত অধ্যক্ষ মো. লুৎফর রহমানের সভাপতিত্বে এক অনুষ্ঠানে নবাগত শিক্ষার্থীদের আনুষ্ঠানিকভাবে বরণ করে নেয় কলেজ প্রশাসন।\nঅনুষ্ঠানের প্রথমে অতিথিরা নবীন শিক্ষার্থীদের ফুল দিয়ে বরণ করে নেন।\nবক্তারা কলেজের গৌরবের উজ্জ্বল ইতিহাস শিক্ষার্থীদের সামনে তুলে দেন। তারা বলেন, এখানে যারা ভর্তির সুযোগ পেয়েছে তারা নিঃসন্দেহে মেধাবীদের মধ্যে অন্যতম। শুধু ভালো শিক্ষার্থী হলেই চলবে না, সকলকে দেশপ্রেমিক হতে হবে। সন্ত্রাসের মাধ্যমে আজকে আমাদের মেধাবী সন্তানদের নষ্ট করে দেওয়া হচ্ছে। কোনো রকম নেশার সঙ্গে নিজেকে না জড়ানোর আহ্বান জানান বক্তারা। সকলকে দুর্নীতিমুক্ত, অসাম্প্রদায়িক ও মুক্তিযুদ্ধের চেতনায় উদ্বুদ্ধ হয়ে সোনার বাংলাদেশ গড়ার আহ্বান জানিয়ে বক্তারা বলেন, জাতিকে দুর্নীতিমুক্ত করতে হলে নতুন প্রজন্মকে কাজে লাগাতে হবে।\nঅনুষ্ঠানে প্রধান অতিথি হিসেবে উপস্থিত ছিলেন সাভার পৌরসভার প্যানেল মেয়র ও পৌর আওয়ামী লীগের সাধারণ সম্পাদক মো. নজরুল ইসলাম মানিক মোল্লা, বিশেষ অতিথি হিসেবে ছিলেন শিক্ষানুরাগী মো. আলী হোসেন প্রমুখ।\n'}, {'headline': '\nবিএনবিসির চূড়ান্ত সংস্করণ গেজেট আকারে প্রকাশ হতে যাচ্ছে\n', 'article': '\nবাংলাদেশ ন্যাশনাল বিল্ডিং কোডের (বিএনবিসি) ২০১৭ (প্রকাশিতব্য ২০১৯) চূড়ান্ত সংস্করণ গেজেট আকারে প্রকাশের জন্য গৃহায়ণ ও গণপূর্ত মন্ত্রী শ ম রেজাউল করিমকে হস্তান্তর করা হয়েছে। বিএনবিসি প্রণয়নের জন্য গঠিত স্টিয়ারিং কমিটি আজ সোমবার সচিবালয়ে গৃহায়ণ ও গণপূর্তমন্ত্রীর দপ্তরে শ ম রেজাউল করিমের কাছে চূড়ান্ত সংস্করণ হস্তান্তর করে।\nগৃহায়ণ ও গণপূর্ত মন্ত্রণালয়ের এক প্রেস বিজ্ঞপ্তিতে এ কথা বলা হয়েছে।\nপ্রেস বিজ্ঞপ্তিতে বলা হয়েছে, বাংলাদেশ প্রকৌশল বিশ্ববিদ্যালয়ের ব্যুরো অব রিসার্চ টেস্টিং অ্যান্ড কনসালটেশনের (বিআরটিসি) সহযোগিতায় হাউজিং অ্যান্ড বিল্ডিং রিসার্চ ইনস্টিটিউট বিএনবিসির চূড়ান্ত সংস্করণ তৈরি করেছে। এই বিল্ডিং কোড প্রণয়নের জন্য গঠিত স্টিয়ারিং কমিটির আহ্বায়ক ছিলেন স্থাপত্য অধিদপ্তরের প্রধান স্থপতি কাজী গোলাম নাসির এবং সদস্যসচিব ছিলেন হাউজিং অ্যান্ড বিল্ডিং রিসার্চ ইনস্টিটিউটের মহাপরিচালক মোহাম্মদ শামীম আখতার।\nতিনটি ভলিউমের বিএনবিসির চূড়ান্ত সংস্করণ ২০১৯ সালে গেজেট আকারে প্রকাশ হতে যাচ্ছে। গেজেট প্রকাশের পর এটি অনতিবিলম্বে কার্যকর হবে। গেজেট প্রকাশের পর বিএনবিসি ভবন নির্মাণের সঙ্গে জড়িত সকল পেশাজীবীদের জন্য সুষ্ঠুভাবে ভবন নির্মাণের ক্ষেত্রে তাদের কার্যক্রম পরিচালনায় অত্যন্ত সহায়ক হবে।\nকারিগরি দিক থেকে বিএনবিসির বর্তমান সংস্করণ যুগোপযোগী ও সর্বাধুনিক তথ্যসমৃদ্ধ নীতিমালা। কাঠামো কৌশল, স্থাপত্য কৌশল, ভিত্তি কৌশল, অগ্নি প্রতিরোধ, প্লাম্বিং, তড়িৎ কৌশল, যন্ত্র কৌশল ইত্যাদি কারিগরি বিষয়ে এ কোডে সুস্পষ্ট দিক নির্দেশনা রয়েছে। আরেকটি উল্লেখযোগ্য দিক হচ্ছে, এই কোড বাস্তবায়নের জন্য এতে বাংলাদেশ বিল্ডিং রেগুলেটরি অথোরিটি গঠনের প্রস্তাব সংযোজন করা হয়েছে।\nবিএনবিসি গেজেট আকারে প্রকাশের পরে বাংলাদেশের সকল ভবন নির্মাণের ক্ষেত্রে এটি মেনে চলা আইনগতভাবে বাধ্যতামূলক হবে।\nএ সময় গৃহায়ণ ও গণপূর্ত মন্ত্রণালয়ের সচিব মো. শহীদ উল্লা খন্দকার, মন্ত্রণালয়ের অতিরিক্ত সচিব মো. আখতার হোসেন, গণপূর্ত অধিদপ্তরের প্রধান প্রকৌশলী মো. সাহাদাত হোসেন, রাজউকের চেয়ারম্যান ড. সুলতান আহমেদ, হাউজিং অ্যান্ড বিল্ডিং রিসার্চ ইনস্টিটিউটের মহাপরিচালক মোহাম্মদ শামীম আখতার, বাংলাদেশ প্রকৌশল বিশ্ববিদ্যালয়ের পুর কৌশল বিভাগের অধ্যাপক ড. রাকিব আহসান প্রমুখ উপস্থিত ছিলেন।\n'}, {'headline': '\nবিডি ক্লিনের যাত্রা শুরু ঝালকাঠিতে\n', 'article': '\nধীরে ধীরে পরিপূর্ণতা লাভ করছে স্বপ্নের। কাজের ধারাবাহিকতার ধারায় নতুন উদ্যমে এগিয়ে চলেছে স্বেচ্ছাসেবী সংগঠন বিডি ক্লিন। এবার নতুন করে যুক্ত হলো ঝালকাঠি জেলা। গতকাল রোববার থেকে পথ চলা শুরু হলো বিডি ক্লিন ঝালকাঠি নামে নতুন শাখার।\nএকঝাঁক উদীয়মান তরুণ পরিচ্ছন্ন বাংলাদেশ গড়ার মানসিকতায় বিডি ক্লিনের সঙ্গে সম্পৃক্ত হয়ে রোববার উপস্থিত ছিলেন ঝালকাঠি পৌর মিনি পার্কে। বিকেল শপথ পাঠের মধ্য দিয়ে শুরু হয় কাজ। শেষ হয় পরিচ্ছন্ন পৌর মিনি পার্ক উপহারের মধ্য দিয়ে।\nপরিচ্ছন্নতার বার্তা সবখানে ছড়িয়ে পড়ার প্রত্যয়ে কাজ করছে বিডি ক্লিন। বিডি ক্লিন দুই বছর পার করে তিন বছরে পা দিয়েছে। থেমে নেই পথ চলা। পথচলার ডানায় যুক্ত হয়েছে অনেক পালক। এবার একদল তরুণ তাদের কর্ম দিয়ে পরিচ্ছন্ন ঝালকাঠি উপহার দেওয়ার প্রতিজ্ঞায় কাজ শুরু করলেন।\nআরও পড়ুন...বিডি ক্লিন: পরিচ্ছন্ন বাংলাদেশের জন্যপরিত্যক্ত প্লাস্টিক দিলে মিলছে গাছের চারা\xa0\n'}, {'headline': '\nবাস-ট্রাক সংঘর্ষ, প্রাণ গেল চালকের সহকারীর\n', 'article': '\nঢাকার মাতুয়াইল এলাকায় বাস-ট্রাকের সংঘর্ষের ঘটনা ঘটেছে। এতে প্রাণ গেছে বাসচালকের সহকারীর। সোমবার বিকেলে ময়নাতদন্ত শেষে ঢাকা মেডিকেল কলেজ (ঢামেক) হাসপাতাল থেকে তাঁর লাশ নিয়ে গেছেন স্বজনেরা। এ ঘটনায় আহত হয়েছেন ওই বাসের সুপারভাইজার মনিরুজ্জামান (৩৫)।\nমারা যাওয়া চালকের সহকারীর নাম আবদুল কুদ্দুস (৪৫)। তিনি শ্যামলী পরিবহনের একটি বাসের চালকের সহকারী ছিলেন। তিনি কুমিল্লা জেলার চান্দিনা উপজেলার নবীয়াবাজ গ্রামের মৃত আবদুর রবের ছেলে। তাঁর পরিবারে স্ত্রী ও দুটি কন্যাসন্তান আছে।\nআহত সুপারভাইজার মনিরুজ্জামান বলেন, তাঁরা চট্টগ্রাম থেকে যাত্রী নিয়ে ঢাকায় ফিরছিলেন। ভোর সাড়ে চারটার দিকে বাসটি যখন মাতুয়াইলের মা ও শিশু হাসপাতালের সামনে আসে, তখন বাস-ট্রাকের সংঘর্ষ হয়। এতে তিনি ও তাঁর বাসের হেলপার কুদ্দুস আহত হন। পরে তাঁদের উদ্ধার করে ঢাকা মেডিকেলে নেওয়া হলে কুদ্দুস মারা যান।\nযাত্রাবাড়ী থানার উপপরিদর্শক (এসআই) কে এম আজিজুল হক বলেন, দুর্ঘটনার কবলে পড়া বাস ও ট্রাক দুটি জব্দ করা হয়েছে। তবে উভয় পরিবহনের চালকই পালিয়ে গেছেন। তাঁদের আটকের চেষ্টা চলছে।\xa0\n'}, {'headline': '\nপাকিস্তানের অর্থনৈতিক চাঙার অনুষ্ঠানে ‘বেলি ড্যান্স’\n', 'article': '\nদায়িত্ব নেওয়ার বছর পার হলেও পাকিস্তানকে অর্থনৈতিক দুরবস্থা থেকে টেনে তুলতে পারেননি ইমরান খান। বছর পূর্তির আগেই ১ হাজার ৬০০ কোটি মার্কিন ডলার ঋণও নিয়ে ফেলেছেন পাকিস্তানি প্রধানমন্ত্রী। অর্থনীতিকে চাঙা করে তুলতে আন্তর্জাতিক মুদ্রা তহবিলের (আইএমএফ) সঙ্গে সম্মেলনের আয়োজন করেছিল পাকিস্তানের শারহাদ চেম্বার অব কমার্স অ্যান্ড ইন্ডাস্ট্রি (এসসিসিআইপি)। তবে সম্মেলনের বিষয়বস্তু ছাপিয়ে আলোচনার কেন্দ্রবিন্দু হয়ে উঠেছে নারীর " ‘বেলি ড্যান্স!’\nভারতীয় সংবাদমাধ্যম ইন্ডিয়ান এক্সপ্রেসের প্রতিবেদনে বলা হয়েছে, উদ্যোক্তাদের পাকিস্তানে বিনিয়োগে আগ্রহী করে তুলতে আজারবাইজানের রাজধানী বাকুতে আইএমএফের সঙ্গে বৈঠকে বসে এসসিসিআইপি। সম্মেলনে আমন্ত্রণ জানানো হয় বেশ কয়েকজন বেলি ড্যান্সারকেও। সম্মেলনের একপর্যায়ে উদ্যোক্তাদের সামনে নাচ পরিবেশন করেন তাঁরা। উদ্যোক্তাদেরও সেই নাচ উপভোগ করতে দেখা গেছে। সামাজিক যোগাযোগমাধ্যমে সেই ভিডিওচিত্র ছড়িয়ে পরার পর থেকেই শুরু হয়েছে আলোচনা-সমালোচনা।\nপাকিস্তানি সাংবাদিক গুল বুখারি ১ মিনিট ১৯ সেকেন্ডের একটি ভিডিও টুইটারে শেয়ার করেছেন। ভিডিওর সঙ্গে তিনি লিখেছেন, ‘প্রধান অর্থনীতিবিদ (পাকিস্তানের) যখন বেলি ড্যান্সারদের দিয়ে পাকিস্তানে বিনিয়োগ করতে বিনিয়োগকারীদের প্রলুব্ধ করেন...’। ভিডিওটি শেয়ার করার পর থেকেই অনলাইনে বেশ সাড়া ফেলেছে। এরই মধ্যে ভিডিওটি ১ লাখের বেশি বার দেখা হয়েছে। অনেকেই ভিডিওটি শেয়ার করে সমালোচনা করছেন। ভিডিও শেয়ার করে এক পাকিস্তানি নাগরিক লিখেছেন, ‘জাতি হিসেবে আমরা কোথায় গিয়ে ঠেকছি?’\nপাকিস্তানে অর্থনৈতিক দুরবস্থা কাটাতে সহায়তা করতে সেপ্টেম্বর মাসেই পাকিস্তানে একটি প্রতিনিধি দল পাঠানোর কথা রয়েছে আইএমএফের।\n'}, {'headline': '\nজন্মদিনে নতুন ছবির ঘোষণা দিয়েছেন অক্ষয় কুমার\n', 'article': '\nঅক্ষয় কুমার আজ ৫২ বছরে দাঁড়িয়েছেন। এখনো তাঁকে বলা হয় ভারতের সবচেয়ে ‘ফিট’ নায়ক। আর বক্স অফিসে তাঁর ছবিগুলো যত বড় অঙ্কের অর্থ তুলে আনছে, সেই বিবেচনায় তাঁর আরেক নাম ‘হিট মেশিন’। অভিনয়ের পাশাপাশি ফিটনেস ফ্রিক অক্ষয় কিন্তু তায়কোয়ানদোতে ব্ল্যাক বেল্ট। জীবনের কোনো পর্যায়ে তিনি ফিটনেস থেকে এক চুল সরে আসেননি। তাই আজ ৫২ বছরে দাঁড়িয়েও তিনি হার মানাতে পারেন ২০ অথবা ৩০–এর কোঠায় থাকা একাধিক অভিনেতাকে। বেঞ্জামিন বাটনের মতো অক্ষয়ের ক্ষেত্রেও বয়স যেন বিপরীত দিকে এগোচ্ছে। বলিউডে ‘খান’দের রাজত্বে তিনি উজ্জ্বল ব্যতিক্রম। অ্যাকশন দিয়ে শুরু করে পরে কমেডিতেও সফল। জাতীয় পুরস্কার, ফিল্ম ফেয়ার অ্যাওয়ার্ডসহ বহু পুরস্কার রয়েছে তাঁর ঝুলিতে।\nআসল নাম রাজীব হরি ওম ভাটিয়া। অক্ষয় কুমার হয়েছেন ১৯৯১ সালে, বলিউডে যোগ দিয়ে। এবারের জন্মদিনে এক বিশেষ ঘোষণা দিলেন অক্ষয় কুমার। জানালেন খুব শিগগিরই তাঁকে দেখা যাবে তাঁর অভিনয় জীবনের প্রথম ঐতিহাসিক চরিত্রে। যশরাজ ফিল্মস প্রযোজিত ছবি ‘পৃথ্বীরাজ’-এ অক্ষয় কুমারকে পাওয়া যাবে নাম ভূমিকায়। পরিচালক চন্দ্র প্রকাশ দ্বিবেদীর হাতেই দেওয়া হয়েছে এই ছবির পরিচালনার দায়িত্ব। ২০২০ সালের দিওয়ালিতে ছবিটি মুক্তির কথা রয়েছে।\nআজ সোমবার জন্মদিনেই টুইট করে ভক্তদের সঙ্গে পৃথ্বীরাজের কথা ঘোষণা করলেন অক্ষয়। শেয়ার করলেন ছবি, লোগো, ভিডিও। ডেকান ক্রনিকলকে দেওয়া এক সাক্ষাৎকারে তিনি জানিয়েছেন, ‘ভারতের সবচেয়ে সাহসী রাজাদের একজন পৃথ্বীরাজ চৌহানের ভূমিকায় অভিনয় করা খুবই সৌভাগ্যের। চৌহানের বীরত্ব ও শৌর্যকে মানুষের সামনে নিয়ে আসার এক বিনীত প্রয়াস এই চলচ্চিত্র। ভারতের নাগরিক হিসেবে আমাদের সব সময়ে উচিত সেই সব মানুষের কথা সামনে নিয়ে আসা, যাঁরা দেশের জন্য নিজেদের উত্\u200dসর্গ করেছিলেন। তিনি একজন সত্যিকারের কিংবদন্তী। কোনো অবস্থাতেই ভয়ে পিছিয়ে আসেননি তিনি। জন্মদিনে এই ছবির খবর আসায় এই দিনটা আরও বিশেষ হয়ে উঠল।’ এর আগে আমির খানও জন্মদিনে ‘লাল সিং চাড্ডা’ ছবির ঘোষণা দেন।\nবলিউড তারকা কৃতি শ্যানন, জন আব্রাহাম, রীতেশ দেশমুখ, নীল নিতিন মুকেশ, তুষার কাপুর, অনিল কাপুর, আথিয়া শেঠিসহ অনেক তারকাই টুইটারে অক্ষয় কুমারকে জন্মদিনের শুভেচ্ছা জানিয়েছেন।\n১৯৬৭ সালের ৯ সেপ্টেম্বর পাঞ্চাবের অমৃতসরে জন্ম অক্ষয় কুমারের। অন্যদিকে রায় পিথোরা ওরফে পৃথ্বীরাজ চৌহান জন্মেছিলেন ১১৪৯ খ্রিস্টাব্দে। মাত্র ১৩ বছর বয়সে তিনি দিল্লির সিংহাসনে আরোহণ করেন। ১১৭৫ সালে তিনি কনৌজের রাজা জয়চন্দ্রের কন্যা সংযুক্তাকে অপহরণ করে বিয়ে করেন। এটি ভারতের জনপ্রিয় প্রেমের উপাখ্যান হিসেবে প্রজন্মের পর প্রজন্ম চর্চিত হয়। ১১৯২ সালে মাত্র ৪৩ বছর বয়সে তরাইনের দ্বিতীয় যুদ্ধে পরাজিত ও বন্দী হয়ে মৃত্যুবরণ করেন। অক্ষয় পৃথ্বীরাজ হলেও সংযুক্তা কে হবেন, তা জানা যায়নি এখনো।\n'}, {'headline': '\nভারতের কোনো রাজ্যে বিদেশির স্থান নেই: অমিত শাহ\n', 'article': '\nশুধু আসাম নয়, ভারতের কোনো রাজ্যে একজন বিদেশিরও স্থান হবে না। সব জায়গা থেকে অবৈধ অভিবাসীকে উচ্ছেদ করা হবে। ভারতের কেন্দ্রীয় স্বরাষ্ট্রমন্ত্রী অমিত শাহ আজ সোমবার উত্তর–পূর্বাঞ্চলীয় রাজ্য আসামে আরও একবার এই কথা বললেন।\nগতকাল রোববার দুই দিনের সফরে নর্থ ইস্টার্ন কাউন্সিলের বৈঠকে যোগ দিতে আসাম আসেন অমিত শাহ। আসামের জাতীয় নাগরিক পঞ্জি তালিকা (এনআরসি) প্রকাশের পর এই তাঁর প্রথম আসাম সফর। গতকালই তিনি বলেছিলেন, কোনো অবৈধ অভিবাসীকে এ দেশে থাকতে দেওয়া হবে না। সোমবার তিনি এক ধাপ এগিয়ে বলেন, ‘ছোট রাজ্যগুলোর ধারণা, আসাম থেকে তাড়া খেয়ে অবৈধ অভিবাসীরা ওই সব রাজ্যে ঘাঁটি গাড়ছে। কিন্তু আমরা তা হতে দেব না। আমরা গোটা দেশকেই অনুপ্রবেশকারীমুক্ত করতে বদ্ধপরিকর।’\nঅমিত শাহ বলেন, ‘আমাদের একটা পরিকল্পনা রয়েছে। সব রাজ্যের সঙ্গে কথা বলে তাদের সাহায্যে আমরা সেই পরিকল্পনা কায়েম করব।’\nআসামে এনআরসি তৈরি করা হচ্ছে সুপ্রিম কোর্টের নির্দেশে। ১৯৮৫ সালে সই হওয়া আসাম চুক্তিতেই এনআরসি তৈরির কথা ছিল। ঠিক হয়েছিল, ১৯৭১ সালের ২৪ মার্চ রাত ১২টার আগে যাঁরা রাজ্যে বসবাস করার প্রমাণ দাখিল করতে পারবেন, তাঁদের ভারতীয় নাগরিক হিসেবে গণ্য করা হবে। ভারতের সর্বোচ্চ আদালত চুক্তির ওই ধারা বলবৎ করার নির্দেশ দেন। কিন্তু শাসক দল বিজেপি এককদম এগিয়ে সারা দেশে এনআরসি তৈরির পরিকল্পনা নিয়েছে। আসামের এনআরসি নিয়ে বিতর্ক তীব্র। রাজ্যের বিজেপি নেতারা এনআরসি খারিজ করেছেন যেহেতু অনাগরিক হিসেবে মুসলমানদের তুলনায় হিন্দুদের সংখ্যা বেশি। রাজ্য নেতাদের সেই অখুশি ও অসন্তোষ সত্ত্বেও অমিত শাহ প্রকারান্তরে দেশের সব রাজ্যে এনআরসি করার কথা শুনিয়ে রাখলেন।\nনর্থ ইস্টার্ন কাউন্সিলের সদস্য দেশের উত্তর–পূর্বাঞ্চলীয় রাজ্যগুলো। আসামের লাগোয়া রাজ্য মেঘালয়ের আশঙ্কা, আসাম থেকে তাড়া খেয়ে বহু অবৈধ অভিবাসী ওখানে গিয়ে ঠাঁই নিয়েছে। কাউন্সিলের বৈঠকে সেই আশঙ্কা পুরোপুরি দূর করে দিয়ে কেন্দ্রীয় স্বরাষ্ট্রমন্ত্রী অমিত শাহ বলেন, ‘আমরা তা কিছুতেই হতে দেব না। গোটা দেশকেই আমরা অনুপ্রবেশকারী মুক্ত করব। এটা আমাদের প্রতিশ্রুতি।’\nএই সঙ্গে অন্য একটি আশঙ্কাও তিনি দূর করে দিতে চেয়েছেন। অমিত শাহ বলেছেন, সংবিধানের ৩৭০ ধারা বাতিল করে দেওয়া হলেও ৩৭১ ধারা ও তার কোনো অনুচ্ছেদ খারিজ করা হবে না। এই প্রসঙ্গে তিনি প্রধানত উপজাতি–অধ্যুষিত রাজ্যগুলোকে আশ্বস্ত করে বলেন, সরকার নাগরিকত্ব বিলে যে সংশোধন আনতে চাইছে তা যাতে উপজাতিদের কোনো আইন লঙ্ঘন না করে তা দেখা হবে। নাগরিকত্ব বিলে সংশোধন এনে বিজেপি সরকার চাইছে বাংলাদেশ, পাকিস্তান ও আফগানিস্তান থেকে চলে আসা অমুসলিম সম্প্রদায়দের ভারতীয় নাগরিকত্ব দিতে। আসামের বহু মানুষের ধারণা, আসামে অনাগরিক হিসেবে চিহ্নিত হওয়া হিন্দুদের বিজেপি ওই প্রক্রিয়ায় ভারতীয় নাগরিক বলে গণ্য করবে। তেমন হলে শুধু মাত্র মুসলমান অনাগরিকরাই অবৈধ অভিবাসী বলে গণ্য হবেন। আসামে চূড়ান্ত এনআরসি তালিকায় যে ১৯ লাখ মানুষের নাম নেই, তার মধ্যে রয়েছে ১২ লাখ হিন্দু, বাকিরা মুসলমান।\nবিজেপি সভাপতি হিসেবে বিভিন্ন নির্বাচনী জনসভায় অমিত শাহসহ অন্য নেতারা অবৈধ অভিবাসীদের বাংলাদেশে ফেরত পাঠানোর ওপর জোর দিতেন। গুয়াহাটিতে স্বরাষ্ট্রমন্ত্রী হিসেবে এসে অমিত শাহ কিন্তু একবারের জন্যও অবৈধ অভিবাসীদের বাংলাদেশে ফেরত পাঠানোর কথা উল্লেখ করেননি। স্পষ্টতই, কূটনৈতিক জটিলতা এড়ানোই ছিল লক্ষ্য। বিশেষত, প্রধানমন্ত্রী শেখ হাসিনা আগামী মাসের গোড়ায় যখন দ্বিপক্ষীয় সফরে ভারতে আসছেন। বাংলাদেশকে ভারতও একাধিকবার জানিয়েছে, আসামের এনআরসি ভারতের অভ্যন্তরীণ বিষয়। গত মাসে ঢাকা সফরে গিয়ে একই কথা বলে এসেছেন ভারতের পররাষ্ট্রমন্ত্রী এস জয়শঙ্কর।\n'}, {'headline': '\nনৌবিহারে শাহরুখের সঙ্গে ব্রাভোর ‘লুঙ্গি ড্যান্স’\n', 'article': "\nভাসমান জলযানে লুঙ্গি ড্যান্স। তাও আবার শাহরুখ খান, ডিজে সঙ্গে ব্রাভো। সমাগতরাই বলতে পারবেন সময়টা কত বেশি দৃষ্টিসুখ দিয়েছে তাঁদের। তবে যাঁরা ঘটনাস্থলে ছিলেন না, তাদের হতাশ হওয়ার কিছু নেই। টুইটারে শাহরুখ খানের ফ্যান ক্লাব এবং ডিজে ব্রাভো ইনস্টাগ্রামে সেই নৃত্যের ভিডিও দৃশ্য শেয়ার করেছেন। যেখানে আসর জমিয়ে লুঙ্গি ড্যান্স দিচ্ছেন শাহরুখ ও ব্রাভো।  ওয়েস্ট ইন্ডিজের জমজমাট ক্যারিবিয়ান প্রিমিয়ার লিগের আসর। আর সেখানে এই উপলক্ষে পৌঁছে গিয়েছিলেন শাহরুখ খান। শাহরুখকে ঘিরে জমজমাট মেজাজে ধরা দেন ক্যারিবিয়ান ক্রিকেটাররা। এমন এক সন্ধ্যাতেই ব্রাভো রীতিমতো টক্কর দিলেন শাহরুখকে।\nব্যবসাসফল ছবি ‘চেন্নাই এক্সপ্রেস’র ‘লুঙ্গি ড্যান্স’ গানের জনপ্রিয়তা একটা সময় চরমে পৌঁছে যায়। এই গানের তালে শাহরুখের নাচ রীতিমতো ভাইরাল হয়ে যায়। আসল গানে শাহরুখকে দেখা যায় থালাইভা রজনীকান্তকে শ্রদ্ধা জানাতে। শাহরুখের সঙ্গে সেই নাচের দৃশ্যে ছিলেন ছবির নায়িকা দীপিকা পাড়ুকোন। তবে ক্যারিবিয়ান প্রিমিয়ার লিগের ম্যাচের পর রাতে এক ‘সাকসেস পার্টি' তে শাহরুখের সঙ্গে ‘লুঙ্গি ড্যান্স’ গানের ভিডিওতে দেখা যায় ক্রিকেটার ডোয়াইন ব্রাভোকে নাচতে। ভিডিও চিত্রে দেখা যায়, গানের সঙ্গে তাল মিলিয়ে নাচার চেষ্টা করছেন ব্রাভো। শাহরুখ নাচছেন তাঁর চেনা পরিচিত মুদ্রাগুলো দিয়েই। দুই ভুবনের দুই তারকার নৃত্য রীতিমতো আনন্দের ঢেউ তোলে সমাগতদের মাঝে। সবাই করতালি আর উল্লাসে সমর্থন দেন তাঁদের। যথারীতি এই ভিডিও ভাইরাল হতেই তা ক্রিকেট ও বলিউড দুই দুনিয়াতেই রীতিমতো সাড়া ফেলে দিয়েছে।\nগত ৪ আগস্ট শুরু হয়েছে ক্যারিবিয়ান প্রিমিয়ার লীগ। সেপ্টেম্বর মাসের ১৬ তারিখ অবধি চলবে এই সিরিজ। ইতিমধ্যে ত্রিনবাগো নাইট রাইডার্স টানা তৃতীয় জয় তুলে নিয়েছে দলটি। স্বভাবতই উচ্ছ্বসিত ফ্র্যাঞ্চাইজিটির মালিক বলিউড বাদশা শাহরুখ খান। দলের খেলোয়াড়দের সঙ্গে নেচে গেয়ে সময় কাটাচ্ছেন তিনি। এভাবে যেমন সবাইকে উৎসাহিত করছেন, তেমনি রাখছেন চাঙা। এর আগে শাহরুখের দলের জন্য গান গেয়েছেন ব্রাভো। ম্যাচ জেতার পর ‘চ্যাম্পিয়ন’ গানটি গেয়ে সবার মন জয় করেছিলেন এই অল রাউন্ডার। এই গানের ভিডিওতে ব্রাভোর সঙ্গে নাচতে দেখা গেছে কিং খানকে। ইতিমধ্যে ঘনঘন শেয়ার হওয়া শুরু হয়েছে ভিডিওটি। ডোয়াইন ব্রাভো নিজেই ভিডিওটি শেয়ার করার সময় জানিয়েছেন, এই গানের কথা তিনি নিজেই লিখেছেন। প্রযোজনা করেছেন উইজ। তবে সুযোগটি পাওয়ার জন্য শাহরুখ খানকে ধন্যবাদ জানিয়েছেন ব্রাভো। শাহরুখ টুইটারে তাঁর টাইমলাইনে শেয়ার করেছেন এবং লিখেছেন, ‘আমার বন্ধু এবং ক্যাপ্টেন ডি জে ব্রাভো গানটির মধ্যে দিয়ে নাইট বাহিনী কেমন খেলে তার বর্ণনা দিয়েছেন।’\n\xa0\n"}, {'headline': '\nশিক্ষকের বেতের আঘাতে চোখ হারানোর শঙ্কায় স্কুলছাত্রী\n', 'article': '\nশিক্ষার্থীদের হইচই থামাতে পাশের কক্ষ থেকে বেত নিয়ে এসেছিলেন শিক্ষক। একপর্যায়ে হাতে থাকা বেতটি ছুড়ে মারলে সেটি আঘাত করে এক ছাত্রীর চোখে। আঘাতের কারণে সেই স্কুলছাত্রী এখন চোখ হারানোর শঙ্কায় আছে।\nঘটনাটি ঘটেছে হবিগঞ্জ সদর উপজেলার যাদবপুর সরকারি প্রাথমিক বিদ্যালয়ে। আহত স্কুলছাত্রীর নাম হাবিবা আক্তার (৮)। সে ওই বিদ্যালয়ের তৃতীয় শ্রেণির শিক্ষার্থী। অভিযুক্ত শিক্ষকের নাম নিরঞ্জন দাস। উন্নত চিকিৎসার জন্য স্কুলছাত্রীকে আজ সোমবার ঢাকা মেডিকেল কলেজ হাসপাতালে নেওয়া হয়েছে।\nস্কুলছাত্রীর পরিবার ও প্রত্যক্ষদর্শী শিক্ষার্থীদের সঙ্গে কথা বলে জানা গেছে, শ্রেণিকক্ষে শিক্ষক না থাকায় গতকাল রোববার দুপুর ১২টার দিকে সহপাঠীদের সঙ্গে শ্রেণিকক্ষে বসে গল্প করছিল হাবিবা। এ সময় পাশের কক্ষে দ্বিতীয় শ্রেণির শিক্ষার্থীদের পড়াচ্ছিলেন নিরঞ্জন দাস। পাশের কক্ষের শিক্ষার্থীদের হইচই শুনে হাতে বেত নিয়ে তেড়ে আসেন নিরঞ্জন। একপর্যায়ে বেতটি ছুড়ে মারলে তা হাবিবার বাঁ চোখে আঘাত হানে। এ সময় তার চোখ দিয়ে রক্তক্ষরণ শুরু হয়। পরে অন্য শিক্ষক ও আশপাশের লোকেরা হাবিবাকে উদ্ধার করে হবিগঞ্জ আধুনিক জেলা সদর হাসপাতালে নিয়ে যান। পরে আজ সোমবার সকালে উন্নত চিকিৎসার জন্য তাকে ঢাকা মেডিকেল কলেজ হাসপাতালে নেওয়া হয়।\nহবিগঞ্জ আধুনিক জেলা সদর হাসপাতালের চিকিৎসক মিঠুন রায় প্রথম আলোকে বলেন, বেতটি সরাসরি চোখে আঘাত করায় মেয়েটির বাঁ চোখটি বেশ ক্ষতিগ্রস্ত হয়েছে। উন্নত চিকিৎসার জন্য তাকে ঢাকায় পাঠানোর পরামর্শ দেওয়া হয়েছে।\nআহত স্কুলছাত্রী হাবিবার বাবা শাহিন মিয়া বলেন, ‘স্থানীয় চিকিৎসকেরা বলেছেন আমার মেয়ের চোখের অবস্থা খুব একটা ভালো নয়। মেয়ের চোখ বাঁচাতে ঢাকায় নিয়ে যাচ্ছি।’\nজানতে চাইলে অভিযুক্ত শিক্ষক নিরঞ্জন দাস প্রথম আলোকে বলেন, দ্বিতীয় শ্রেণির শিক্ষার্থীদের পড়াচ্ছিলেন তিনি। পাশের শ্রেণিকক্ষে শিক্ষার্থীদের হইচইয়ের কারণে তাঁর পড়াতে অসুবিধা হচ্ছিল। এ কারণে তিনি হালকাভাবে বেতটি ছুড়ে মারলে আকস্মিকভাবে বেতটি ওই ছাত্রীর চোখে লেগে যায়। অনিচ্ছাকৃতভাবে এই ভুল করে ফেলেছেন তিনি। হাবিবার চিকিৎসার ব্যয়ভার গ্রহণ করবেন বলেও জানান তিনি।\nহবিগঞ্জ সদর মডেল থানার ভারপ্রাপ্ত কর্মকর্তা (ওসি) মাসুক আলী প্রথম আলোকে বলেন, এ ব্যাপারে মেয়েটির অভিভাবকদের কাছ থেকে কোনো অভিযোগ এখনো তাঁরা পাননি। অভিযোগ পেলে আইনানুগ ব্যবস্থা গ্রহণ করা হবে।\nজেলা প্রাথমিক শিক্ষা কর্মকর্তা আবদুর রাজ্জাক প্রথম আলোকে বলেন, এভাবে বেত দিয়ে আঘাত করা তো দূরের কথা, শ্রেণিকক্ষে বেত নিয়ে যাওয়ারই কোনো বিধান নেই। বিষয়টি তদন্ত করে আইনানুগ ব্যবস্থা গ্রহণ করা হবে বলে জানান তিনি।\n'}, {'headline': '\n‘অপো এ৯’ ফোনে ৮ জিবি র\u200c্যাম\n', 'article': '\nচলতি মাসের মাঝামাঝি সময়ে অপো বাংলাদেশ বাজারে আনছে স্মার্টফোন ‘অপো এ৯’ এর উন্নততর ‘২০২০’ সংস্করণ। এ বছরের শুরুতেই বাজারে আসে অপো এ৯ স্মার্টফোন। ভারী গেমস এবং মাল্টিটাস্কিং এর ক্ষেত্রে মসৃণ অভিজ্ঞতা দেওয়ার প্রয়াসে ফোনটিতে যুক্ত করা হয়েছে ৮ গিগাবাইট র\u200c্যাম।\nযেকোনো স্মার্টফোনের জন্যেই মাল্টিটাস্কিং সবচেয়ে বড় দুর্বলতা। র\u200c্যাম দুর্বল হলে অপারেটিং সিস্টেম সাধারণত ব্যাকগ্রাউন্ডে চলতে থাকা অনেক অ্যাপই জোর করে বন্ধ করে দেয়। আর এ কারণেই মাল্টিটাস্কিং, হাই-ইন্টেন্সিভ গেমিং, ছবি এবং ভিডিও প্রসেসিংয়ের মতো কাজগুলোতে ঘটে বিপত্তি। এই সমস্যাগুলো এড়াতেই বাজারে আসার অপেক্ষায় থাকা অপো এ৯ স্মার্টফোনটিতে ব্যবহার করা হয়েছে ৮ গিগাবাইট র\u200c্যাম।\nফোনটিতে ৮ গিগাবাইট র\u200c্যাম থাকায় স্মার্টফোনটি সহজেই পরিণত হবে হার্ডকোর গেমার কিংবা সামাজিক যোগাযোগ মাধ্যমে কন্টেন্ট নির্মাতাদের পছন্দের ফোনে। এ ছাড়াও বেশি রেজ্যুলেশনের ছবি কিংবা ৪কে মানের ভিডিও প্রসেসিংয়ের জন্যেও দারুণভাবে উপযোগী হবে ফোনটি। এসব ছাড়াও ফোনটিতে থাকছে অপোর নিজস্ব অপারেটিং সিস্টেম ‘কালার ওএস ৬.১’, ফলে অপারেটিং সিস্টেম ব্যবস্থাপনা ফোনটিকে করবে অধিকতর সক্ষম। এছাড়াও এর সাথে বাঁচাবে ব্যাটারির চার্জ।\n‘অপো এ৯ ২০২০’ সংস্করণে ৮ গিগাবাইট রযারবম স্থাপন করা প্রসঙ্গে অপো বাংলাদেশের ব্যবস্থাপনা পরিচালক মি. ডেমন ইয়াং বলেন, “অপো সবসময়েই গ্রাহক অভিজ্ঞতায় প্রাধান্য দিয়ে এসেছে। বিশেষ করে বর্তমান প্রজন্মের তরুণেরা স্মার্টফোন ব্যবহারের মাধ্যমে নানাবিধ মননশীল কাজে আত্মনিয়োগ করছে। ৮ গিগাবাইট র\u200c্যাম সমৃদ্ধ একটি স্মার্টফোনের মাধ্যমে তরুণেরা একদিকে যেমন কন্টেন্ট নির্মাণে ব্যবহার করতে সক্ষম হবে তেমনি উচ্চমানের গ্রাফিকস সমৃদ্ধ গেমিং এর ক্ষেত্রেও ফোনটি বেশ দারুণ অভিজ্ঞতা দেবে”। তিনি আরও জানান, সেপ্টেম্বরের মাঝামাঝি সময়ে দেশের বাজারে আসতে চলেছে ‘অপো এ৯ ২০২০’ সংস্করণ। অপো স্টোরসহ বিভিন্ন মাধ্যমে পাওয়া যাবে নতুন এই স্মার্টফোনটি।\n'}, {'headline': '\nইসি ভবনের আগুনে ক্ষতি\n', 'article': '\nরাজধানীর আগারগাঁওয়ে নির্বাচন কমিশন ভবনের নিচতলায় রোববার রাত ১১টার পর আগুন লাগে। ফায়ার সার্ভিসের ১০টি ইউনিটের চেষ্টায় রাত পৌনে ১টার দিকে আগুন নেভানো হয়। সোমবার বেলা একটার দিকে নির্বাচন ভবন চত্বরে আগুন লাগার স্থান পরিদর্শন শেষে জাতীয় পরিচয় নিবন্ধন অনুবিভাগের মহাপরিচালক ব্রিগেডিয়ার জেনারেল মোহাম্মদ সাইদুল ইসলাম বলেছেন, নির্বাচনে ভবনে লাগা আগুনে ক্ষতি সামান্যই।\n\n'}, {'headline': '\nজাবিতে শিক্ষকদের একাংশের মৌন মিছিল\n', 'article': '\nজাহাঙ্গীরনগর বিশ্ববিদ্যালয়ে (জাবি) চলমান উন্নয়ন প্রকল্পের দুর্নীতি ও অনিয়মের অভিযোগ প্রত্যাখ্যান করে মৌন মিছিল করেছেন উপাচার্যপন্থী শিক্ষকেরা। সোমবার বেলা সাড়ে ১১টায় সমাজবিজ্ঞান অনুষদ থেকে ‘বঙ্গবন্ধু শিক্ষক পরিষদ’ ব্যানারে মিছিল শুরু হয়। মিছিলটি ক্যাম্পাসের কয়েকটি সড়ক ঘুরে পুরোনো প্রশাসনিক ভবনের সামনে গিয়ে শেষ হয়। পরে সেখানে সংক্ষিপ্ত সমাবেশ হয়।\nবিশ্ববিদ্যালয়ে বর্তমানে ১ হাজার ৪৪৫ কোটি ৩৬ লাখ টাকার একটি উন্নয়ন প্রকল্পের কাজ চলছে। এ প্রকল্পের জন্য নেওয়া মহাপরিকল্পনা ‘অপরিকল্পিত’ দাবি করে আন্দোলন করে আসছিলেন শিক্ষক-শিক্ষার্থীদের একাংশ। আন্দোলনের মধ্যে ওই প্রকল্পের কাজ সুষ্ঠুভাবে সম্পন্ন করার জন্য ছাত্রলীগকে দুই কোটি টাকা ভাগাভাগি করে দেওয়ার অভিযোগে ওঠে। পরের দিন থেকে টাকা লেনদেনের অভিযোগের বিচার বিভাগীয় তদন্তসহ তিন দফা দাবিতে ‘দুর্নীতির বিরুদ্ধে জাহাঙ্গীরনগর’ ব্যানারে আন্দোলনে নামেন শিক্ষক-শিক্ষার্থীরা। এরপর ১ সেপ্টেম্বর থেকে এসব অভিযোগ ‘মিথ্যা’ ও ‘কল্পিত’ দাবি করে পাল্টা কর্মসূচি পালন করতে শুরু করেন উপাচার্যপন্থী শিক্ষকেরা।\nসমাবেশে শিক্ষক সমিতির সভাপতি অজিত কুমার মজুমদার বলেন, ‘আসুন, আমরা আলোচনার মাধ্যমে সমস্যার সমাধান করি। উপাচার্য মহোদয়ও সবাইকে আহ্বান জানিয়েছেন। কিন্তু এর মধ্যে পরিকল্পনা বাস্তবায়নে বাধা দেওয়া ও উপাচার্যের বিরুদ্ধে মিথ্যাচার করা সত্যিই লজ্জার বিষয়।’\nবঙ্গবন্ধু শিক্ষক পরিষদের সভাপতি আবদুল মান্নান চৌধুরী বলেন, ‘এই উপাচার্য দ্বিতীয়বারের মতো দায়িত্বে আছেন। সরকারের কাছে অনেক দেনদরবার করে এ প্রকল্পের অর্থায়ন ও অনুমোদন নিয়ে এসেছেন। অথচ একটি গোষ্ঠী এটাকে বাধা দিতে চেষ্টা করছে। আমি তাদের বলে দিতে চাই, কোনো শক্তিই এ প্রকল্প বাস্তবায়নে বাধা দিতে পারবে না।’\nপরিসংখ্যান বিভাগের অধ্যাপক আলমগীর কবিরের সঞ্চালনায় সমাবেশে উপস্থিত ছিলেন বঙ্গবন্ধু শিক্ষক পরিষদের সাধারণ সম্পাদক বশির আহমেদ, সমাজবিজ্ঞান অনুষদের ভারপ্রাপ্ত ডিন রাশেদা আখতারসহ প্রায় ৭০ জন শিক্ষক।\nশিক্ষক-শিক্ষার্থীদের গণসংযোগবিশ্ববিদ্যালয়ের চলমান উন্নয়ন প্রকল্পে দুর্নীতির অভিযোগের তদন্তসহ তিন দফা দাবিতে গণসংযোগ কর্মসূচি পালন করেছে শিক্ষার্থীদের একাংশ। ‘দুর্নীতির বিরুদ্ধে জাহাঙ্গীরনগর’ ব্যানারে দিনব্যাপী বিভিন্ন অনুষদ ভবন ও চত্বর ঘুরে এ কর্মসূচি পালন করেন তাঁরা। পাশাপাশি দুপুর ১২টার দিকে বিশ্ববিদ্যালয়ের মুরাদ চত্বরে দুর্নীতিবিরোধী গণসংগীত পরিবেশন করেন জাহাঙ্গীরনগর সাংস্কৃতিক জোট ও প্রগতিশীল ছাত্রজোটের নেতা-কর্মীরা। তাঁদের অন্য দুটি দাবি হলো বিশ্বকবি রবীন্দ্রনাথ ঠাকুর হল ঘিরে তিনটি হল নির্মাণের স্থান পুনর্নির্ধারণ ও বিশ্ববিদ্যালয়ের সব অংশীজনের মতামতের ভিত্তিতে মহাপরিকল্পনা পুনর্বিন্যাস।\n'}, {'headline': '\nসিআইএমএস অ্যাপস উদ্বোধন: অপরাধ প্রতিরোধে পুলিশের দক্ষতা বৃদ্ধি পেয়েছে, বললেন ডিএমপি কমিশনার\n', 'article': '\nনাগরিক তথ্য সংরক্ষিত থাকার কারণে মামলার রহস্য উদ্\u200cঘাটনে সহায়ক পরিবেশ সৃষ্টি হয়েছে এবং অপরাধ প্রতিরোধে পুলিশের দক্ষতা উল্লেখযোগ্যভাবে বৃদ্ধি পেয়েছে।\nআজ সোমবার সকালে সিটিজেন ইনফরমেশন ম্যানেজমেন্ট সিস্টেম (সিআইএমএস) বা নাগরিক তথ্য ব্যবস্থাপনা পদ্ধতির একটি অ্যাপস উদ্বোধনের সময় এ কথা জানান ঢাকা মেট্রোপলিটন পুলিশ (ডিএমপি) কমিশনার আছাদুজ্জামান মিয়া।\nরাজধানীর মিন্টো রোডে ডিএমপি মিডিয়া সেন্টারে এই অ্যাপস উদ্বোধনকালে আছাদুজ্জামান মিয়া বলেন, নাগরিক তথ্য সংরক্ষিত থাকার কারণে মামলার রহস্য উদ্\u200cঘাটনে যেমন সহায়ক পরিবেশ সৃষ্টি হয়েছে, তেমনি অপরাধ প্রতিরোধে ডিএমপির দক্ষতা উল্লেখযোগ্যভাবে বৃদ্ধি পেয়েছে। বিশেষ করে তথ্য গোপন করে কিংবা ভুল তথ্য দিয়ে বাড়িভাড়া নেওয়া প্রায় অসম্ভব বিধায় অপরাধী, সন্ত্রাসী ব্যক্তি বা গোষ্ঠী সহজে বাড়িভাড়া নিতে পারছে না।\nডিএমপি কমিশনার বলেন, ২০১৫ সাল থেকে ঢাকা মেট্রোপলিটন পুলিশ এলাকায় শুরু হয় বিট পুলিশিং প্রথা। এর উদ্দেশ্য ছিল অপরাধ প্রতিরোধ ও প্রতিকারে পুলিশের দক্ষতা বৃদ্ধি করে সমাজ থেকে অপরাধভীতি দূর করা এবং জনসম্পৃক্ততা বৃদ্ধি করে পুলিশভীতি দূর করা। অপরাধ ব্যবস্থাপনার জন্য নানা ধরনের তথ্য সংগ্রহের অংশ হিসেবে মহানগরে বসবাসরত নাগরিকের তথ্য সংগ্রহ, সংরক্ষণ এবং ব্যবস্থাপনার লক্ষ্যে ২০১৬ সাল থেকে শুরু হয় নাগরিক তথ্য সংগ্রহের কার্যক্রম। তথ্যের বহুবিধ ব্যবহার নিশ্চিত করার জন্য প্রস্তুত করা হয় সিআইএমএস। এর যাত্রা শুরু হয় ২০১৬ সালের ১ সেপ্টেম্বর। এখন সিআইএমএসএর তথ্যভান্ডারে ৭২ লাখেরও বেশি নাগরিকের তথ্য সংগৃহীত আছে।\nডিএমপি কমিশনার বলেন, ‘আমরা যখন নাগরিক তথ্য সংগ্রহ শুরু করি, তারপর থেকে সাধারণ অপরাধ কমা শুরু করেছে। এমনকি হোলি আর্টিজান বেকারিতে জঙ্গি হামলার পর নগরীতে বড় কোনো জঙ্গি আস্তানা গড়ে ওঠেনি। এই পদ্ধতি চালু থাকায় জঙ্গি মোকাবিলায় ভূমিকা রেখেছে।’\nআছাদুজ্জামান মিয়া বলেন, নাগরিক তথ্য সংগ্রহপ্রক্রিয়া ডিজিটাল করার লক্ষ্যে সিআইএমএস অ্যাপস তৈরি করা হয়েছে । যার ফলে তথ্য ডিজিটালি সংগ্রহ করা সম্ভব হবে, কর্মঘণ্টা কমে আসবে এবং জনবলের সাশ্রয় হবে। পাশাপাশি ভুল তথ্য এন্ট্রি বা অসম্পূর্ণ তথ্য এন্ট্রি দেওয়া কমে আসবে, নগরবাসীর সঙ্গে সরাসরি যোগাযোগের দ্বার উন্মোচিত হবে ও বাড়িওয়ালা অথবা ভাড়াটের ভৌগোলিক অবস্থান সম্পর্কে নিশ্চিত হওয়া যাবে।\nযেভাবে সিআইএমএস মোবাইল অ্যাপসে নাগরিক তথ্য নিবন্ধন করা যাবে :\nপ্রথমে Google Play Store এ গিয়ে CIMS DMP লিখে সার্চ দিয়ে অ্যাপসটি ডাউনলোড করতে হবে তারপর login অপশনে নিজের ফোন নম্বর দিয়ে নিবন্ধনে ক্লিক করতে হবে। এরপর একটি ভেরিফিকেশন কোড মোবাইলে পাঠানো হবে। ভেরিফিকেশন কোড অ্যাকটিভ করে পাসওয়ার্ড সেট করে login করলে বিভিন্ন ক্যাটাগরি দেখা যাবে। এখান থেকে আপনার অপশনটিতে ক্লিক করলে একটি ফরম পাবেন। ফরমে প্রদত্ত ঘরে সব তথ্য নির্ভুলভাবে পূরণ করে সাবমিট করলে কাজ শেষ হবে। তবে এ ক্ষেত্রে অবশ্যই মোবাইলে ইন্টারনেট সংযোগ থাকতে হবে। পূরণকৃত তথ্য সেন্ট্রাল ডেটাবেইসে যুক্ত হওয়ার আগে থানার অফিসার ইনচার্জ একজন নাগরিকের প্রদত্ত তথ্য যাচাই-বাছাই করে সঠিক থাকলে অ্যাপ্রুভাল দিলে CIMS এর মূল ডেটাবেইসে তাঁর তথ্য যুক্ত হবে। আর যদি কোনো কারণে কোনো ব্যক্তির ফরম পূরণ অসম্পূর্ণ হয় বা তথ্যে ভুল থাকে সে ক্ষেত্রে তাঁর মোবাইলে এসএমএস দিয়ে জানানো হবে।\n'}, {'headline': '\nদুর্নীতির অভিযোগে পবিপ্রবি প্রকৌশলী গ্রেপ্তার\n', 'article': '\nপ্রকল্পের অর্থ হাতিয়ে নেওয়ার অভিযোগে করা মামলায় পটুয়াখালী বিজ্ঞান ও প্রযুক্তি বিশ্ববিদ্যালয়ের (পবিপ্রবি) তত্ত্বাবধায়ক প্রকৌশলী মো. ইউনুছ শরীফকে গ্রেপ্তার করেছে দুর্নীতি দমন কমিশন (দুদক)। আজ সোমবার বিকেলে দুদকের উপপরিচালক মো. মোজাহার আলী সরদারের নেতৃত্বে একটি দল পটুয়াখালীর দুমকি বাজার থেকে তাঁকে গ্রেপ্তার করে।\nসংস্থাটির উপপরিচালক (জনসংযোগ) প্রণব কুমার ভট্টাচার্য প্রথম আলোকে বিষয়টি নিশ্চিত করেছেন। তিনি বলেন, আজই ওই প্রকৌশলীর বিরুদ্ধে মামলা করে দুদক।\nমামলার এজাহারের বলা হয়, বিশ্ববিদ্যালয়ের ৬টি প্রকল্পের কাজে দরপত্র মূল্যায়ন কমিটির অগোচরে দরদাতাদের দাখিল করা বিল অব কোয়ান্টিটি (বিওকিউ) অনুযায়ী সঠিক হিসাব না করে মিথ্যা ও ভুল হিসাবের মাধ্যমে ৬টি কোম্পানিকে সর্বনিম্ন দরদাতা নির্ধারণ করা হয়। এতে ঠিকাদার প্রতিষ্ঠানগুলোর হিসাব বিকৃত করে জালিয়াতি ও প্রতারণার মাধ্যমে দরপত্র মূল্যায়ন কমিটি ও কর্তৃপক্ষের অনুমোদনের ব্যবস্থা নিয়ে কার্যাদেশ দেওয়া হয়। এর মাধ্যমে সরকারের মোট ৫৩ লাখ ৫০ হাজার ৩৯০ টাকা ক্ষতি হয় বলে দুদকের অনুসন্ধানে প্রমাণ হয়েছে। \n২০১৬ সাল থেকে ২০১৭ সাল পর্যন্ত এ অনিয়ম হয়েছে।\n\xa0\n'}, {'headline': '\nব্যাটারি ছিনতাই করতে ইজিবাইকের চালককে গলা কেটে হত্যা\n', 'article': '\nগোপালগঞ্জে ইজিবাইকের ব্যাটারি ছিনতাই করতে সোহান শিকদার (১৮) নামে এক ইজিবাইকের চালককে গলা কেটে হত্যা করা হয়েছে। গোপালগঞ্জ সদর উপজেলার সাতপাড় ইউনিয়নে গতকাল রোববার দিবাগত রাতে এ ঘটনা ঘটে। আজ সোমবার দুপুর ১২টায় সাতপাড় ভূমি অফিসের সামনে থেকে লাশটি উদ্ধার করে পুলিশ।\nনিহত সোহান গোপালগঞ্জ সদর উপজেলার দুর্গাপুর ইউনিয়নের নিলখী গ্রামের বাসিন্দা। ঘটনায় জড়িত সন্দেহে একই ইউনিয়নের গোলাবাড়িয়া গ্রামের শাওন ফরাজীকে (২৫) আটক করেছে পুলিশ।\nপুলিশ ও স্থানীয় সূত্রে জানা গেছে, গতকাল রোববার বিকেলে একটি কাজের কথা বলে সোহানকে বাড়ি থেকে ডেকে নেন শাওন। সোহানের ইজিবাইক নিয়ে বের হন দুজন। একপর্যায়ে সাতপাড় ইউনিয়ন ভূমি অফিসের সামনে গেলে প্রথমে সোহানকে ধাক্কা মেরে ফেলে দেন শাওন। পরে সঙ্গে থাকা ছুরি দিয়ে গলা কেটে সোহানকে হত্যা করেন। ছুরিটি পাশের পুকুরে ফেলে সোহানের ইজিবাইক নিয়ে চলে আসে শাওন। পরে ইজিবাইকের চারটি ব্যাটারি খুলে নিয়ে ইজিবাইকটি পানিতে ফেলে দেন। আজ সোমবার সকালে স্থানীয় লোকজন করপাড়া এলাকার মধুমতী নদীর বিলরুট ক্যানেলের মধ্যে ইজিবাইকটি দেখতে পেয়ে পুলিশে খবর দেন। পরে পুলিশ ঘটনাস্থলে গিয়ে ইজিবাইকটি উদ্ধার করে। ইজিবাইকটি উদ্ধার হওয়ার পর স্থানীয় লোকজন পিটুনি দিয়ে শাওনকে পুলিশের হাতে তুলে দেন। পরে তাঁর দেওয়া তথ্য অনুসারে পুকুর থেকে রক্তমাখা ছুরিটি উদ্ধার করা হয়।\nগোপালগঞ্জের অতিরিক্ত পুলিশ সুপার (সদর সার্কেল) মোহাম্মদ ছানোয়ার হোসেন প্রথম আলোকে বলেন, নিহত সোহান সিকদার এবং আটক শাওন ফরাজি দুজনেই ইজিবাইকের চালক। তাঁরা দুজনই একে অপরকে আগে থেকে চিনতেন। ব্যাটারি ছিনতাইয়ের জন্যই সোহানকে গলা কেটে হত্যা করেন শাওন। পরে ব্যাটারি খুলে নিয়ে ইজিবাইকটি পানিতে ফেলে দেন। লাশ উদ্ধার করে গোপালগঞ্জ সদর হাসপাতাল মর্গে পাঠানো হয়েছে। এ বিষয়ে থানায় একটি হত্যা মামলা প্রক্রিয়াধীন।\n'}, {'headline': '\nটরন্টোয় পেন্সিলের জন্মোৎসব\n', 'article': '\nশুরু হয়ে গেল পেন্সিলের জন্মোৎসব। গত শনিবার (৭ সেপ্টেম্বর) কানাডা থেকে শুরু হলো এর সূচনা। পেন্সিল কানাডার এবারের আয়োজনটুকু ছিল একেবারেই ঘরোয়া। ঠিক যেমন করে ঘরের কারও জন্মদিনে আমরা কেক কাটি, খাইদাই, আড্ডা দিই, তা সবই ছিল আমাদের সেদিনের আয়োজনে।\nপেন্সিল ফেসবুকভিত্তিক সৃজনশীল একটি গ্রুপ, যার জন্ম ২০১৬ সালের ১২ সেপ্টেম্বর। একদল স্বপ্নবাজ তরুণ-তরুণীর দেখা ইচ্ছে-স্বপ্ন আজ প্রতিটি পেন্সিলরের চোখে। পেন্সিলের প্রতিজন সদস্য ‘পেন্সিলর’ হিসেবে পরিচিত বিশ্বজুড়ে। একটি অনলাইনভিত্তিক গ্রুপের এত শক্তি, এত ভালোবাসা যে আজ পৃথিবীর প্রতিটি কোনায় পেন্সিলরের জন্ম দিচ্ছে।\nপেন্সিল আমাদের প্রত্যেকের কাছে ভালোবাসার একটি নাম। এই এক গ্রুপে মিলেমিশে আছেন লেখক, কবি, চিত্রশিল্পী, আবৃত্তিশিল্পী, আলোকচিত্রী, গায়ক-গায়িকাসহ আরও অনেক সৃষ্টিশীল মানুষ। প্রযুক্তিবিদ্যা কত সহজে এত এত মানুষকে নিয়ে এসেছে এক ছাদের নিচে।\nফেসবুকভিত্তিক গ্রুপ পেন্সিল এখন প্রায় ১ লাখ ৭৫ হাজার সদস্যের পরিবার। অনলাইন থেকে শুরু করে এখন বাংলাদেশ সরকারের যথাযথ সংস্থার অনুমোদন নিয়ে পেন্সিল ফাউন্ডেশন নামে অফলাইনেও কাজ শুরু করেছে। বিশ্বজুড়ে ছড়িয়ে থাকা পেন্সিলের সদস্যরা এখন দেশভিত্তিক পেন্সিলর হিসেবে অনলাইন থেকে অফলাইনে নানাবিধ উদ্যোগ হাতে নিচ্ছে। ছোট ছোট আড্ডা থেকে আয়োজন হয়েছে বর্ষপূর্তি, বিজয় দিবস ও স্বাধীনতা দিবসের অনুষ্ঠান। সামনে থাকছে আরও নানাবিধ উদ্যোগ।\nসেপ্টেম্বর মাসজুড়ে পৃথিবীর বিভিন্ন প্রান্তে, ভিন্ন ভিন্ন আমেজে চলবে পেন্সিলের বর্ষপূর্তি উৎসব। এই এক মাস পেন্সিলকে ঘিরে চলবে ভালোবাসার তাণ্ডব। তাই এর শুরুতে পেন্সিল কানাডার পক্ষ থেকে ছিল দারুণ কিছু চমক। পুরো আয়োজনকে আরও মহিমান্বিত করতে, পেন্সিলকে শুভকামনা জানাতে আমাদের মাঝে উপস্থিত ছিলেন প্রখ্যাত কবি শ্রদ্ধেয় আসাদ চৌধুরী। আরও ছিলেন ভাষাসৈনিক শ্রদ্ধেয় শামসুল হুদা। এই শুভক্ষণে পেন্সিল কানাডা পরিবার আজ সত্যিই ভীষণভাবে গর্বিত হয়েছিল এমন দুই গুণী ব্যক্তিকে কাছে পেয়ে। এ ছাড়া আমাদের মাঝে ছিলেন সবার প্রিয়, সবার খুব চেনা মিডিয়া ব্যক্তিত্ব আসমা আহমেদ, যিনি নিজেকে একজন পেন্সিলর পরিচয় দিয়ে গর্বিত করেছেন আমাদের।\nঅনুষ্ঠানের শুরুতে ফুলের তোড়া আর উত্তরীয় দিয়ে শুভেচ্ছা জানানো হয় আসাদ চৌধুরী ও শামসুল হুদাকে। উত্তরীয় পরিয়ে দেন সাংস্কৃতিক ব্যক্তিত্ব মোহাম্মদ হাবিবুল্লাহ। এরপর কবির হাতে পেন্সিলের জন্মদিবস উপলক্ষে সম্মাননা স্মারক তুলে দেন ভাষাসৈনিক শামসুল হুদা। পুরো পর্বটি সঞ্চালনা করেন আসমা আহমেদ। শ্রদ্ধেয় কবি ও ভাষাসৈনিক, দুজনের মূল্যবান বক্তব্যের পর ছিল কবির নিজের একটি আবৃত্তি। সত্যি, দারুণ ছিল সেই মুহূর্তগুলো।\nছোট্ট ঋদ্ধি আর সুহায়লা আরিয়ার আবৃত্তি ছিল মুগ্ধ করার মতো। গান, দেশের গান আর হারানো দিনের আধুনিক গান শুনিয়ে আনমনা করে দিয়েছিলেন মুক্তিদি। এ ছাড়া আবৃত্তি করেন মেহরাব রহমান। আরও ছিল কেক কাটা, ছোট ছোট আড্ডা, গল্প আর খাওয়াদাওয়া। ছিল পেন্সিলের লেখকদের লেখা পেন্সিল প্রকাশনীর বুক কর্নার। ছিল কানাডা পেন্সিলরদের উদ্যোগে নিজেদের তৈরি খাবারের কর্নার, যা থেকে প্রাপ্ত পুরো অর্থ যাবে রাজশাহীর প্রত্যন্ত এলাকার কিছু ছেলেমেয়ের লেখাপড়ার জন্য, বই ও খাতাপত্র ক্রয়ে।\nঅনুষ্ঠানে টরন্টো ছাড়াও মিসিসাগা ও হ্যামিলটন থেকেও উপস্থিত ছিলেন অনেক পেন্সিলর। শুধুই পেন্সিলকে ভালোবাসার টানে। এই আনন্দ আয়োজনে, আনন্দ ভাগাভাগি করতে উপস্থিত ছিলেন টরন্টোর অনেকেই। এসেছিলেন সাংস্কৃতিক অঙ্গনের অনেক প্রিয়মুখ। সবাইকে নিয়ে আমরা খুব সুন্দর এক আয়োজনের মধ্য দিয়ে শুরু করে দিলাম এবারের পেন্সিল বর্ষপূর্তি।\nপেন্সিল কানাডার এই আয়োজনের পেছনে কয়েকজন বিগত কয়েক দিন থেকে অক্লান্ত খেটে অনুষ্ঠানটিকে দাঁড় করিয়েছেন। তৌহিদা হানফি মাহমুদ, হোসনে আরা জেমী ও তৌহিদুল ওয়াহিদ, আপনাদের কাছে পেন্সিল কানাডা কৃতজ্ঞ। সেই সঙ্গে ধন্যবাদ জানাতে চাই ছবিয়াল বিদ্যুৎ সরকার, মৌ মধুবন্তী, প্রতিমা সরকার, রিজভী, ফেরদৌস, জামিল বিন খলিলকে, যারা সার্বিকভাবে সাহায্য করেছেন তাদের মূল্যবান সময় দিয়ে। ধন্যবাদ দিতে চাই আসমা আপা, জেমী আপা, মুক্তি দি, তৌহিদা আপু, তৌহিদ ভাই ও সোমাকে, যারা খাবার এনে ফান্ড রাইজিং কার্যক্রমটিকে এগিয়ে নিয়ে গেছেন। শেষে ধন্যবাদ সব পেন্সিলরকে, যারা এসেছেন, আনন্দ ভাগাভাগি করেছেন ও ফান্ড রাইজিংয়ের অংশ হয়ে পেন্সিল কানাডার এই উদ্যোগকে সফল করেছেন।\n১২ থেকে ২০ সেপ্টেম্বর ঢাকার শিল্পকলায় অনুষ্ঠিত হতে যাচ্ছে এবারের সবচেয়ে দীর্ঘ আর চমকপ্রদ বর্ষপূর্তির আয়োজন। পেন্সিলে লিখুন, পেন্সিলে থাকুন, পেন্সিলকে ভালোবাসুন।\nহ্যাপি পেন্সিলিং!\n\xa0\n'}, {'headline': '\nপ্রধানমন্ত্রীর প্রতি বিএনপির সাংসদের কৃতজ্ঞতা\n', 'article': '\nপ্রধানমন্ত্রী শেখ হাসিনার প্রতি কৃতজ্ঞতা জানিয়েছেন বিএনপির দলীয় সাংসদ হারুনুর রশীদ। আজ সোমবার জাতীয় সংসদে প্রশ্নোত্তর পর্বে নিজের কৃতজ্ঞতার কথা তুলে ধরেন হারুন।\nসম্পূরক প্রশ্ন করতে গিয়ে হারুনুর রশীদ বলেন, সম্প্রতি ঢাকা-চাঁপাইনবাবগঞ্জ ট্রেন চালু হয়েছে। এটি উদ্বোধন করেছিলেন প্রধানমন্ত্রী শেখ হাসিনা। ওই অনুষ্ঠানে চাঁপাইনবাবগঞ্জের সাংসদ হারুনুর রশীদকেও আমন্ত্রণ জানানো হয়। কিন্তু তিনি ওই অনুষ্ঠানে থাকতে পারেননি। প্রধানমন্ত্রী অনুষ্ঠানে জিজ্ঞাসা করেছিলেন, ‘হারুন কোথায়’?\nপ্রধানমন্ত্রী খোঁজ নেওয়ায় প্রধানমন্ত্রীর প্রতি কৃতজ্ঞতা ও ধন্যবাদ জানান হারুন।\nএকাদশ জাতীয় সংসদ নির্বাচনে বিএনপি থেকে যে ছয়জন নির্বাচিত হন তাঁদের মধ্যে হারুনুর রশীদ একজন। তিনি চাঁপাইনবাবগঞ্জ-২ আসন থেকে জয়ী হন। এরপর গত ২৯ এপ্রিল তিনিসহ বিএনপির চার সাংসদ শপথ নেন। বিএনপির নির্বাচিত সাংসদদের মধ্যে থেকে গত ২৫ এপ্রিল সাংসদ হিসেবে শপথ নেন ঠাকুরগাঁও থেকে নির্বাচিত জাহিদুর রহমান। এর দুদিন পর জাহিদকে দল থেকে বহিষ্কার করে বিএনপি। হারুনুর রশীদসহ চারজন সাংসদ শপথ নেন ২৯ এপ্রিল। তবে এই চারজনকে দল থেকে বহিষ্কার করা হয়। শপথ নেওয়ার পর হারুন বরং বলেছিলেন, দলীয় সিদ্ধান্ত মেনেই শপথ নিয়েছেন। বিএনপির আরেক নির্বাচিত সাংসদ এবং দলের মহাসচিব মির্জা ফখরুল ইসলাম আলমগীর অবশ্য শপথ নেননি। তিনি শপথ না নেওয়ায় তাঁর শূন্য আসন বগুড়া-৬ এ উপনির্বাচন হয়। সেখান থেকে নির্বাচিত হন বিএনপির গোলাম মোহাম্মদ সিরাজ।\n\xa0\n'}, {'headline': '\n‘চুড়ির মতো করে হাতকড়া খুলে’ পালালেন আসামি\n', 'article': '\nবগুড়ায় পুলিশ হেফাজতে থাকা মাদক মামলার এক আসামি আদালত প্রাঙ্গণ থেকে ‘হাতকড়া খুলে’ পালিয়ে গেছেন। রোববার সন্ধ্যা সাড়ে ছয়টার দিকে বগুড়ার মুখ্য বিচারিক হাকিম আদালত প্রাঙ্গণে এ ঘটনা ঘটে। এ ঘটনায় রোববার রাত সাড়ে ১১টার দিকে পুলিশ বাদী হয়ে বগুড়া সদর থানায় একটি মামলা করেছে।পুলিশ হেফাজত থেকে আসামি পালানোর ঘটনায় দায়িত্বরত এক পুলিশ কর্মকর্তাকে সাময়িক বরখাস্ত করা হয়েছে।পালাতক ওই আসামির নাম মো. সাইফুল ইসলাম ওরফে সাগর (২৮)। সাইফুল শেরপুর উপজেলার বনমরিচা গ্রামের বাসিন্দা। পুলিশের দাবি, সাইফুল মাদক ব্যবসায়ী।\nপুলিশ ও মামলার সূত্রে জানা গেছে, সাইফুল ইসলামকে হেরোইন বিক্রি করা অবস্থায় শেরপুর টাউন ক্লাব এলাকা থাকে শনিবার রাত পৌনে ১০টার দিকে গ্রেপ্তার করে পুলিশ। এ ঘটনায় শেরপুর থানায় ওই দিন তাঁর বিরুদ্ধে একটি মামলা হয়। ওই মামলায় রোববার তাঁকে আদালতের হাজির করা হয়। আদালত সাইফুলকে কারাগারে পাঠাতে নির্দেশ দেন। এ সময় তাঁর সঙ্গে আরও কয়েকজন আসামি ছিলেন। রোববার সন্ধ্যা সাড়ে ছায়টার দিকে অন্য আসামিদের প্রিজন ভ্যানে তুলছিল পুলিশ। এ সময় সাইফুল কৌশলে হাতকড়া খুলে পুলিশকে ধাক্কা দিয়ে পালিয়ে যান। পরে পুলিশ তাঁকে আর ধরতে পারেনি।\nকোর্ট পরিদর্শক আবুল কালাম আজাদ বলেন, সাইফুলকে রোববার সন্ধ্যায় আদালতে হাজির করা হয়। আদালত তাঁকে কারাগারে পাঠানোর নির্দেশ দেন। তবে প্রিজন ভ্যানে তোলার সময় তিনি পুলিশকে আঘাত করে পালিয়ে যান। হাতকড়া কীভাবে খুললেন সাইফুল, জানতে চাইলে এই পুলিশ কর্মকর্তা প্রথম আলোকে বলেন, ‘সাইফুল মাদকাসক্ত। তাঁর স্বাস্থ্য খারাপ। হাতও চিকন। চুড়ির মতো করে হাতকড়া খুলে তিনি পালিয়ে যান।’\nসদর থানার ভারপ্রাপ্ত কর্মকর্তা (ওসি) এস এম বদিউজ্জামান বলেন, পালানোর ঘটনায় সাইফুলের বিরুদ্ধে আরও একটি মামলা হয়েছে। তাঁকে গ্রেপ্তারে অভিযান চালাচ্ছে পুলিশ।\nবগুড়া পুলিশ সুপার আলী আশরাফ ভূঞা মুঠোফোনে সোমবার প্রথম আলোকে বলেন, আসামি পালিয়ে যাওয়ার ঘটনায় ওই সময় দায়িত্বে থাকা সহকারী উপপরিদর্শক (এএসআই) কবির হোসেনকে সাময়িক বরখাস্ত করা হয়েছে।\n'}, {'headline': '\nনাটোর বন্ধুসভার আয়োজনে বাৎসরিক বনভোজন\n', 'article': '\n‘নাটোর বন্ধুসভার অঙ্গীকার, মিলব সবাই প্রতিবার’ স্লোগান সামনে রেখে প্রতিবারের মতো এ বছরও ভ্রমণের আয়োজন করেন নাটোর বন্ধুসভার বন্ধুরা। ভ্রমণে অতিথি হিসেবে উপস্থিত ছিলেন মোংলা ও সাতক্ষীরা বন্ধুসভার বন্ধুরা।৬ সেপ্টেম্বর শুক্রবার মোংলা এবং সাতক্ষীরা বন্ধুসভার বন্ধুদের নিয়ে বাৎসরিক বনভোজন করেন নাটোর বন্ধুসভার বন্ধুরা। শুক্রবার সকাল ১০টায় নাটোর মসজিদ মার্কেটের সামনে বন্ধুরা একত্র হয়ে প্রথমে নাটোর রাজবাড়ি ভ্রমণ করেন। সেখানে পরিদর্শন শেষে বন্ধুরা চলে যান বাংলাদেশের সর্ববৃহৎ ঘড়ি দেখতে, যেখানে অবস্থিত প্রধানমন্ত্রীর দ্বিতীয় বাসভবনখ্যাত নাটোর উত্তরা গণভবনে। সেখানে বন্ধুরা পরিদর্শন শেষে দুপুরের খাবার গ্রহণ করেন।দুপুরের খাবার শেষে বন্ধুরা চলে যান মিনি কক্সবাজার নাটোরের ঐতিহ্যবাহী পাটুলে। সেখানে বন্ধুরা নৌকা ভ্রমণ করেন।নৌকাভ্রমণ শেষে বন্ধুরা সুন্দর ও সুশৃঙ্খল ভ্রমণ শেষে ফিরে আসেন নিজ বাসভবনে।ভ্রমণ শেষে মোংলা বন্ধুসভা ও সাতক্ষীরা বন্ধুসভার বন্ধুরা নাটোর বন্ধুসভার প্রশংসা করে বলেন, ‘সুন্দর ও সুশৃঙ্খলতার এবং অতিথি আপ্যায়নে উদাহরণ হিসেবে আমরা নাটোর বন্ধুসভার বন্ধুদের স্মরণ করব। আমরা খুবই আনন্দিত। ধন্যবাদ নাটোর বন্ধুসভাকে আমাদের আমন্ত্রণ জানানোর জন্য।’\nতথ্যপ্রযুক্তিবিষয়ক সম্পাদকপ্রথম আলো বন্ধুসভা, নাটোর\n'}, {'headline': '\n২০ বছর খেলার পর শিখছি বলা যায় না\n', 'article': '\nবৃষ্টি অনেক চেষ্টা করেছে। যখনই মনে হয়েছে খেলা সম্ভব, তখনই আবার নেমে খেলা পিছিয়ে দিয়েছে। প্রকৃতি চেষ্টার কমতি রাখেনি এ টেস্টে বাংলাদেশকে রক্ষা করার। কিন্তু বাংলাদেশের ব্যাটসম্যানদের ক্ষেত্রে সে কথা বলা কঠিন। শেষ দিনে বৃষ্টির সর্বোচ্চ চেষ্টার পরও ২১ ওভারের মতো খেলার সুযোগ হয়েছে। ১৭.২ ওভার খেলতেই চার ব্যাটসম্যান আউট হয়ে গেছেন।\nম্যাচ শেষে পরাজিত অধিনায়ক হিসেবে সাকিব আল হাসানকে এ পরাজয়ের কারণ ব্যাখ্যা করতে হলো। সে ব্যাখ্যায় ব্যাটসম্যানদেরই দায় দেখছেন সাকিব। আফগান বোলারদের পর্যাপ্ত কৃতিত্ব দিয়েই নিজেদের দায় স্বীকার করেছেন সাকিব, ‘আমার মনে হয়, এটা দুটি কারণে হয়েছে। আমাদের ব্যাটসম্যানরা যেভাবে খেলেছে এবং আফগানদের বোলিং। একটা ভালো দল হয়ে উঠতে গেলে আমাদের অনেক কঠোর পরিশ্রম করতে হবে। ২০ বছর ধরে খেলার পর আমরা বলতে পারি না যে আমরা শিখছি।’\nব্যাটসম্যানদের দায় দেওয়া মানে সেটা নিজের কাঁধেও নেওয়া। আজ সাকিব যেভাবে আউট হয়েছেন তাতে দায় না নেওয়াটা অন্যায়। ৪ উইকেটে ১৯ ওভার কাটিয়ে দেওয়ার লক্ষ্য নিয়ে নেমেছিলেন। সেখানে নেমে প্রথম বলেই জহীর খানের অনেক বাইরের এক বলে কাট করতে গিয়ে কট বিহাইন্ড হয়েছেন সাকিব। অত বাইরের একটি বলে শুরুতেই সাকিবের অমন শট পরের ব্যাটসম্যানদের ব্যাটিংয়েও প্রভাব রেখেছে। একমাত্র তাইজুল দুর্ভাগ্যজনকভাবে ভুল সিদ্ধান্তের শিকার হয়েছেন।\nসাকিব ব্যাটসম্যানদের এমন পারফরম্যান্সের একটি কারণ খুঁজে পাচ্ছেন, তবে সেটাকে অজুহাত মানছেন না, ‘আমরা বেশ অনেক দিন পর (মার্চের পর) টেস্ট খেললাম তবে আফগানিস্তানকে কৃতিত্ব দিতেই হবে। আমাদের এখন যত দ্রুত সম্ভব এ ম্যাচ ভুলে যেতে হবে এবং টি-টোয়েন্টি সিরিজে মনোযোগ দিতে হবে। এ সংস্করণে আফগানিস্তান খুবই ভালো দল। আগামী বছর টি-টোয়েন্টি বিশ্বকাপ, তাই আমাদের টি-টোয়েন্টিতে মনোযোগ দিতে হবে।’\nবাংলাদেশের মতোই মার্চে সর্বশেষ টেস্ট খেলা আফগানিস্তান এ ফরম্যাটেই দাপুটে জয় পেয়েছে। সে ক্ষেত্রে সর্বশেষ টি-টোয়েন্টি সিরিজে আফগানদের কাছে ধবলধোলাই হওয়ার পর আসন্ন সিরিজে বাংলাদেশের সম্ভাবনা নিয়ে আশাবাদী না হওয়াই ভালো!\n'}, {'headline': '\nফিনল্যান্ডে বাংলা লোকজ উৎসব\n', 'article': '\nপাশ্চাত্য সংস্কৃতিতে সয়লাব সারা বিশ্ব। হিন্দি সংস্কৃতির বিস্তার আফ্রো-এশিয়ায়। মরু সংস্কৃতির গ্রাস মরুভূমি থেকে মুসলিম বিশ্বে।\nঠিক এমনি একটি সময় ফিনল্যান্ডের বাতাসে ভেসে আসে ‘সুন্দরী কমলা নাচে কোমর দুলাইয়া’, ‘স্বাদের লাউ বানাইলো মোরে ডুগডুগি’ বা ‘বকুল ফুল বকুল ফুল’ ইত্যাদি। বাংলার লোকজ সংস্কৃতির স্পন্দন দোলা খায় হৃদয়পিঞ্জরে।\nহ্যাঁ, তেমনি হৃদয় স্পর্শ করা এক সন্ধ্যাকালীন আয়োজন ছিল ফিনল্যান্ডের রাজধানী হেলসিংকিতে।\nবাংলাদেশি সংগঠন প্রত্যাশার উদ্যোগে হেলসিংকিতে হয়ে গেল বাংলা লোকজ সংস্কৃতির সফল মঞ্চায়ন। গত শনিবার (৭ সেপ্টেম্বর) এ অনুষ্ঠান আয়োজন করা হয় হেলসিংকির মালমিতালো অডিটরিয়ামে।\nহেলসিংকিতে বসবাসরত বাঙালি কমিউনিটির এ যাবৎকালের বৃহৎ বাংলা সংস্কৃতির সফল মঞ্চায়ন। প্রায় তিন শ বাঙালি একসঙ্গে বসে বাংলা লোকজ সংস্কৃতির এ সন্ধ্যায় হারিয়ে যায় কবি জসীম উদ্\u200cদীনের সেই ছোট্ট গাঁয়ে ‘ওই খানে তোর দাদির কবর ডালিম গাছের তলে, ত্রিশ বছর ভিজিয়ে আছে দুই নয়নের জলে।’\nলোকজ উৎসবের আয়োজনে ভরপুর ছিল খণ্ড নাট্যাংশ, কবিতা, গান ও নৃত্য ইত্যাদি।\n'}, {'headline': '\nস্কুলছাত্রীকে গণধর্ষণের মামলায় কিশোর গ্রেপ্তার\n', 'article': '\nলক্ষ্মীপুরের রায়পুর উপজেলায় ষষ্ঠ শ্রেণির এক স্কুলছাত্রীকে (১৩) গণধর্ষণের অভিযোগে এক কিশোরকে (১৭) গ্রেপ্তার করেছে পুলিশ। আজ সোমবার সকালে ওই কিশোরকে গ্রেপ্তার করা হয়।\nধর্ষণের ঘটনায় ওই ছাত্রীর বাবা রোববার রাতে তিনজনকে আসামি করে একটি মামলা করেন। এরপর পুলিশ ওই কিশোরকে গ্রেপ্তার করেছে। এ ছাড়া আজ লক্ষ্মীপুর সদর হাসপাতালে ওই ছাত্রীর ডাক্তারি পরীক্ষা সম্পন্ন হয়েছে।\nছাত্রীর পরিবার ও পুলিশ সূত্রে জানা গেছে, শুক্রবার সন্ধ্যায় ওই ছাত্রী তার মামার বাড়ি যাচ্ছিল। স্থানীয় একটা বাজারে পৌঁছানোর পরে তাকে গ্রেপ্তার কিশোরসহ তিনজন তুলে নিয়ে যায়। এরপর একটি পরিত্যক্ত বাড়িতে আটকে রেখে ধর্ষণ করে। একপর্যায়ে ছাত্রীটি অচেতন হয়ে পড়লে তার হাত-পা বেঁধে রেখে অভিযুক্ত ব্যক্তিরা পালিয়ে যায়। পরে শনিবার রাতে স্থানীয় লোকজন ওই বাড়ি থেকে হাত-পা বাঁধা অবস্থায় ওই ছাত্রীকে উদ্ধার করে এবং পরিবারের সদস্যদের খবর দেন।\nরায়পুর থানার ভারপ্রাপ্ত কর্মকর্তা (ওসি) মো. তোতা মিয়া বলেন, ধর্ষণের ঘটনায় একটি মামলা হয়েছে। মামলার প্রধান আসামিকে গ্রেপ্তার করা হয়েছে। অন্য দুই আসামিকে গ্রেপ্তারের চেষ্টা চলছে।\n'}, {'headline': '\nবাংলাদেশকে হারিয়ে অস্ট্রেলিয়াকে ছুঁল আফগানিস্তান\n', 'article': '\nচট্টগ্রামের বৃষ্টি অনেক চেষ্টা করেছে। টেস্টের চতুর্থ ও পঞ্চম দিনের বেশ বড় একটা অংশ বৃষ্টির দখলে গেছে। তবু বাংলাদেশের অলআউট হওয়া আটকায়নি। শেষ দিনে মাত্র ১৭.২ ওভারেই বাংলাদেশের ৪ উইকেট ফেলে দিয়ে ২২৪ রানের জয় পেয়েছে আফগানিস্তান। ওতেই প্রতিপক্ষের মাটিতে মাত্র দ্বিতীয় ম্যাচ খেলতে নেমেই প্রথম জয় পেয়ে গেল। এ কীর্তি অবশ্য অস্ট্রেলিয়া, ইংল্যান্ড ও পাকিস্তানেরও আছে। সে তুলনায় তাদের অন্য কীর্তিটা আরেকটু বেশি কৃতিত্বের। টেস্টে নিজেদের দ্বিতীয় জয়ে দলটি ভাগ বসিয়েছে অস্ট্রেলিয়ার ১৪০ বছর পুরোনো এক রেকর্ডেও।\nনিজেদের প্রথম টেস্টে জয়ের রেকর্ড শুধু অস্ট্রেলিয়ার আছে। পরের ম্যাচেই তাদের হারিয়ে দ্বিতীয় টেস্টে নিজেদের প্রথম জয় বুঝে নিয়েছিল। দুই বছর পর (১৮৭৯ সালে) আরেকটি সফরে এসে একটি টেস্ট খেলেছিল ইংল্যান্ড। সেটাতেও জয় বুঝে নিয়েছিল অস্ট্রেলিয়া। ফলে নিজেদের প্রথম তিন টেস্টেই দুই জয়ের স্বাদ পেয়েছিল অস্ট্রেলিয়া। পরের বছর নিজেদের মাঠের প্রথম টেস্টে অস্ট্রেলিয়াকে হারিয়েই নিজেদের দ্বিতীয় জয় পায় ইংল্যান্ড। সেটি ছিল তাদের চতুর্থ ম্যাচ। টেস্টে দ্বিতীয় জয় পাওয়ার পথে অস্ট্রেলিয়ানদের ধারে কাছে এত দিন শুধু ইংল্যান্ডই ছিল। আজ ইংল্যান্ডকে টপকে অস্ট্রেলিয়ার পাশে বসল আফগানিস্তান।\nদ্বিতীয় জয় পেতে এদের কাছাকাছি আছে পাকিস্তান। নিজেদের দ্বিতীয় ম্যাচেই জয় পাওয়া পাকিস্তানের পরের জয়টি নবম ম্যাচে। এ কাজে তাদের পরেই আছে ওয়েস্ট ইন্ডিজ। মাত্র ১২ ম্যাচ খেলেই দ্বিতীয় জয় পেয়েছে উইন্ডিজরা। তাদের আগে টেস্ট খেলা শুরু করা দক্ষিণ আফ্রিকার লেগেছে এক ম্যাচ বেশি।\nশ্রীলঙ্কার দ্বিতীয় জয় এসেছে তাদের ২০তম ম্যাচে। সে তুলনায় ভারতের অপেক্ষাটা বেশ দীর্ঘ। ৩০তম ম্যাচে গিয়ে প্রথম জয় পেয়েছে ভারত। টেস্ট খেলায় ভারতের চেয়ে অনেক পিছিয়ে থাকলেও ভারতের চেয়ে মাত্র এক ম্যাচ বেশি খেলেই দ্বিতীয় জয় পেয়েছে জিম্বাবুয়ে। প্রথম জয় পেতে ২৬ বছর অপেক্ষায় থাকা নিউজিল্যান্ডের দ্বিতীয় জয়ের অপেক্ষাও কম নয়। ৫৫তম ম্যাচে এসে দ্বিতীয় জয় পেয়েছে কিউইরা।\nএতক্ষণ পড়ে ক্লান্ত হয়ে পড়লে একটি তথ্য দিয়ে শেষ করা যাক। যে বাংলাদেশকে হারিয়ে অস্ট্রেলিয়াকে ছুঁল আফগানিস্তান, সে বাংলাদেশ কততম ম্যাচে এসে দ্বিতীয় জয় পেয়েছিল? উত্তর হলো ৬০। ২০০৯ সালে ওয়েস্ট ইন্ডিজের প্রায় দ্বিতীয় দলকে হারিয়ে অবশেষে নিজেদের দ্বিতীয় জয়ের দেখা পেয়েছিল বাংলাদেশ।\n'}, {'headline': '\nনেদারল্যান্ডসে দূতাবাস উৎসবে বাংলাদেশ\n', 'article': '\nনেদারল্যান্ডসের অন্যতম বার্ষিক উৎসব অ্যাম্বাসি ফেস্টিভ্যালে (দূতাবাস উৎসব) অংশ নিয়েছে বাংলাদেশ। উৎসবে বাংলাদেশের প্যাভিলিয়নে দর্শকদের উপচেপড়া ভিড় লক্ষ করা গেছে। গত শনিবার (৭ সেপ্টেম্বর) এ উৎসব অনুষ্ঠিত হয়।\nবাংলাদেশের পতাকা, নকশিকাঁথা ও দেশীয় বিভিন্ন সামগ্রী দিয়ে দৃষ্টিনন্দনভাবে সজ্জিত প্যাভিলিয়নে দেশীয় সজ্জায় সজ্জিত নারী ও শিশুদের উপস্থিতি বাংলাদেশ প্যাভিলিয়নকে করে তোলে দর্শনার্থীদের আকর্ষণের কেন্দ্রবিন্দু।\nদেশটিতে নিযুক্ত বাংলাদেশের রাষ্ট্রদূত শেখ মুহম্মদ বেলাল ও তাঁর সহধর্মিণী ড. দিলরুবা নাসরিন প্যাভিলিয়নে উপস্থিত থেকে স্টলে আসা বিভিন্ন দেশের রাষ্ট্রদূত, কূটনীতিক ও ডাচ গণ্যমান্য ব্যক্তিসহ দর্শকদের স্বাগত জানান। দর্শনার্থীরা বাংলাদেশের সমৃদ্ধ সংস্কৃতি ও খাবার সম্পর্কে জানতে গভীর আগ্রহ প্রকাশ করেন।  দূতাবাস উৎসব দ্য হেগের অন্যতম একটি বার্ষিক সাংস্কৃতিক মিলনমেলা। দিনব্যাপী এই উৎসবের চলতি আসরে বাংলাদেশসহ ৬৭টি দেশের দূতাবাস অংশগ্রহণ করে, যা হেগ শহরকে বৈশ্বিক সংস্কৃতির মিলনকেন্দ্রে পরিণত করে।\nএ বছর বাংলাদেশ দূতাবাস কর্তৃক মূল প্যাভিলিয়নের পাশাপাশি দেশীয় হস্তশিল্প, হাতে বোনা দ্রব্যাদি, জামদানি শাড়ি, মাটির শিল্পকর্ম, কাঁসার তৈজসপত্র, পাট ও চামড়ার তৈরি জিনিসপত্র এবং অন্য ঐতিহ্যবাহী দ্রব্যাদি মেলায় আসা দর্শনার্থীদের সামনে তুলে ধরার প্রয়াসে আরও একটি স্টল নেওয়া হয়। বিগত কয়েক বছরের ধারাবাহিকতায় এই উৎসবে দ্য হেগের বাংলাদেশ দূতাবাস চতুর্থবারের মতো অংশ নিল। দূতাবাস বিদেশিদের কাছে বাংলাদেশের সমৃদ্ধ শিল্প-সংস্কৃতি তুলে ধরার জন্য প্রচেষ্টা চালিয়ে যাচ্ছে।\nচমৎকার আবহাওয়ায় পরিবার, বন্ধুবান্ধবসহ হাজার হাজার মানুষ এই উৎসবে স্বতঃস্ফূর্তভাবে অংশ নেয়। দ্য হেগ মিউনিসিপ্যালটিসহ আয়োজকদের বছরব্যাপী প্রস্তুতি ও প্রচারণার ফলে এই উৎসব দর্শনার্থীদের কাছে ‘আবশ্যিক’ সফরের তালিকাভুক্ত হয়ে উঠেছে। দিনব্যাপী এই উৎসবে বাংলাদেশ প্যাভিলিয়ন ও তার চারপাশ রূপ নেয় বাংলাদেশিদের মিলনমেলায়। গুঞ্জরিত হতে থাকে বাংলা কথোপকথন।\nদিবসের অন্যতম প্রধান আকর্ষণ ছিল স্থানীয় বাংলাদেশ কমিউনিটির নারীদের পরিবেশনায় বাংলাদেশের ঐতিহ্যবাহী বিয়ে অনুষ্ঠানের ওপর একটি নৃত্যানুষ্ঠান। উৎসবের মূল মঞ্চে অনুষ্ঠিত এ নৃত্যানুষ্ঠান দর্শক-শ্রোতাদের ভূয়সী প্রশংসা অর্জন করে। দর্শকদের অনুরোধের পরিপ্রেক্ষিতে বাংলাদেশি নৃত্যদল আরও কয়েকবার তাদের নৃত্য পরিবেশন করে। প্রকৃতপক্ষে হাতে গোনা যে কয়েকটি দল অ্যাম্বাসি ফেস্টিভ্যালের মূল সাংস্কৃতিক পর্বে অংশগ্রহণের সুযোগ পেয়েছে, বাংলাদেশ দল তাদের মধ্যে অন্যতম।\nবাংলাদেশের পতাকা, নকশিকাঁথা ও দেশীয় বিভিন্ন হস্তজাত সামগ্রী দিয়ে দৃষ্টিনন্দনভাবে লাল-সবুজে সজ্জিত করা হয় বাংলাদেশ প্যাভিলিয়ন। মূল প্যাভিলিয়নে পসরা সাজানো হয় মুখরোচক দেশীয় খাবারে, যার মধ্যে ছিল শিঙাড়া, পিঁয়াজি, চটপটি, শাশলিক, ইলিশ ভাজা, বিরিয়ানি, রসগোল্লা, গোলাপজাম ইত্যাদি। অপর স্টলে দেশীয় হস্তশিল্প, হাতে বোনা দ্রব্যাদি, জামদানি শাড়ি, মাটির শিল্পকর্ম, কাঁসার তৈজসপত্র, পাট ও চামড়ার তৈরি জিনিসপত্র এবং অন্যান্য ঐতিহ্যবাহী দ্রব্য দর্শনার্থীদের সামনে তুলে ধরা হয়। আগত দর্শনার্থীরা এসব সামগ্রী দেখে মুগ্ধ হন এবং অনেকেই তাঁদের পছন্দসই জিনিস কেনেন। শিশুদের মাঝে বাংলাদেশি ঐতিহ্যবাহী বিভিন্ন খেলনা বিনা মূল্যে বিতরণ করা হয়। অনেক দর্শনার্থীই শিশুদের সঙ্গে ছবি তোলার আগ্রহও ব্যক্ত করেন।\nরাষ্ট্রদূত শেখ মুহম্মদ বেলাল ও তাঁর সহধর্মিণী দিলরুবা নাসরিন পর্যায়ক্রমে দুই প্যাভিলিয়নেই উপস্থিত থেকে স্টলে আসা দর্শকদের স্বাগত জানান। তাঁরা উৎসুক দর্শকদের সঙ্গে মতবিনিময়সহ তাঁদের বিভিন্ন প্রশ্নের জবাব দেন। দূতাবাস পরিবারের সব সদস্য প্যাভিলিয়নে আসা দর্শকদের সাদর অভ্যর্থনা ও নানাবিধ সেবা দিতে ব্যস্ত দিন অতিবাহিত করেন। এই উৎসবের সুবাদে বাংলাদেশ প্যাভিলিয়নে আসা দর্শনার্থীদের মাঝে বাংলাদেশের পর্যটনবিষয়ক বিভিন্ন ব্রশিউর, বুকলেটস, প্যামপ্লেটস ইত্যাদি বিতরণ করা হয় এবং বাংলাদেশের চলমান উন্নয়ন কার্যক্রম সম্পর্কেও ধারণা প্রদান করা হয়।\nদূতাবাস উৎসব দ্য হেগ মিউনিসিপ্যালটি কর্তৃক আয়োজিত অত্যন্ত সফল একটি বার্ষিক উৎসব। যেখানে বিপুলসংখ্যক ডাচ দর্শনার্থীদের পাশাপাশি বিশ্বের বিভিন্ন প্রান্তের হাজার হাজার পর্যটক অংশগ্রহণ করে থাকেন। এই উপস্থিতির সুযোগ নিয়ে বাংলাদেশ দূতাবাস বিদেশি ও প্রবাসী বাংলাদেশিদের সামনে বাংলাদেশের ভাবমূর্তি তুলে ধরার লক্ষ্যে ব্যাপক প্রস্তুতি গ্রহণ করেছে। উৎসবে দর্শনার্থীদের মাঝে বাংলাদেশ ও বাংলাদেশের সংস্কৃতিকে জানার ব্যাপক আগ্রহ পরিলক্ষিত হয়েছে।\nউল্লেখ্য, প্যাভিলিয়নে আহরিত অর্থ দাতব্য কাজে দান হবে। বিজ্ঞপ্তি\n'}, {'headline': '\nতিন অস্ত্র ব্যবসায়ী কারাগারে\n', 'article': '\nতিনটি বিদেশি রিভলবারসহ গ্রেপ্তার তিন আসামিকে দুই দিনের রিমান্ডে নিয়ে জিজ্ঞাসাবাদ শেষে আজ সোমবার তাঁদের আদালতে হাজির করেছে পুলিশ। পরে ঢাকার মুখ্য মহানগর হাকিম আদালত (সিএমএম) তাঁদের কারাগারে পাঠানোর আদেশ দেন।\nপুলিশ বলছে, গ্রেপ্তার তিন আসামি পেশাদার অস্ত্র ব্যবসায়ী। আদালতকে প্রতিবেদন দিয়ে পুলিশ বলেছে, রাজধানী ঢাকা ও এর আশপাশের এলাকায় বড় ধরনের নাশকতা সৃষ্টির জন্য তাঁরা এসব আগ্নেয়াস্ত্রসহ একত্র হয়েছিলেন।  গ্রেপ্তার তিন আসামি হলেন সুনামগঞ্জের জগন্নাথপুর উপজেলার টিয়ারগাঁও গ্রামের আবদুল শহীদ (৪০), সুনামগঞ্জের কোনাপাড়া গ্রামের আনছার মিয়া এবং ব্রাহ্মণবাড়িয়ার পুনিওয়াট গ্রামের দোলন মিয়া (৩৮)।\nমামলার তদন্ত কর্মকর্তা ঢাকা মহানগর পুলিশের কাউন্টার টেররিজম ইউনিটের পরিদর্শক মোহাম্মদ সাইফুল ইসলাম প্রথম আলোকে বলেন, আসামিরা পেশাদার অস্ত্র ব্যবসায়ী। রিমান্ডে নিয়ে তাঁদের জিজ্ঞাসাবাদ করা হয়েছে। অস্ত্র ব্যবসায় জড়িত থাকার কথা স্বীকার করেছেন তিন আসামি।\n৫ সেপ্টেম্বর রাজধানীর সায়েদাবাদ এলাকা থেকে অস্ত্রসহ তিনজনকে গ্রেপ্তার করে ঢাকা মহানগর পুলিশের কাউন্টার টেররিজম ইউনিটের একটি দল। আসামিদের কাছ থেকে তিনটি রিভলবার, ১৬টি গুলি জব্দ করা হয়। ৬ সেপ্টেম্বর তিন আসামিকে আদালতে হাজির করে পাঁচ দিন রিমান্ডে নেওয়ার আবেদন করে পুলিশ। শুনানি নিয়ে সেদিন প্রত্যেককে দুই দিন রিমান্ডে নিয়ে জিজ্ঞাসাবাদ করার অনুমতি দেন আদালত।\nএ ঘটনায় কাউন্টার টেররিজম ইউনিটের স্পেশাল অ্যাকশন গ্রুপের পরিদর্শক শেখ মনিরুজ্জামান বাদী হয়ে যাত্রাবাড়ী থানায় অস্ত্র আইনে মামলা করেন। পাঁচজনকে মামলার আসামি করা হয়।\nপুলিশ এবং আদালত সূত্র বলছে, তিনজন আসামি গ্রেপ্তার হলেও এজাহারে নাম থাকা দুই আসামি পলাতক আছেন। তাঁরা হলেন ব্রাহ্মণবাড়িয়ার শিমেল কান্দি গ্রামের আমিন মিয়া (৪০) এবং সিলেটের নোয়াগাঁও গ্রামের আরাব আলী (৫০)।\nপলাতক আসামিদের গ্রেপ্তারের চেষ্টা চলছে বলে জানিয়েছেন পুলিশ কর্মকর্তা মোহাম্মদ সাইফুল ইসলাম।\n'}, {'headline': '\nসান্তাহার বন্ধুসভার ডেঙ্গু নিধন কর্মসূচি\n', 'article': '\nবগুড়ার আদমদীঘি উপজেলার সান্তাহার বন্ধুসভার সদস্যরা সোমবার বিকেলে ডেঙ্গু নিধন কর্মসূচি পালন করেছেন। সান্তাহার মহিলা কলেজ এলাকায় কর্মসূচির উদ্বোধন করেন মহিলা কলেজের অধ্যক্ষ শাহানাজ পারভীন। উদ্বোধন শেষে বন্ধুসভার বন্ধুরা কলেজ চত্বর ও আশপাশের এলাকায় মশা নিধন অভিযান চালান। দুটি স্প্রে মেশিন ব্যবহার করে কলেজের আশপাশের নালা ও বিভিন্ন স্থানে ওষুধ ছিটিয়ে দেন। এ সময় তাঁরা কলেজ চত্বরের বিভিন্ন আবর্জনা এবং কলেজের মাঠের পাশের জঙ্গল পরিষ্কার করেন। অনুষ্ঠানে উপস্থিত ছিলেন বন্ধুসভার সাংগঠনিক সম্পাদক আহসান হাবিব, যোগাযোগ সম্পাদক মোস্তায়িন বিল্লাহ, যুগ্ম সম্পাদক মারুফ হাসান, নারী সম্পাদক হাসনা হেনা, সদস্য জান্নাতুল ফেরদৌস, মিরাজুল ইসলাম, পিয়াস, শিমূল, শিশির ও উপদেষ্টা খায়রুল ইসলাম প্রমুখ।\n'}, {'headline': '\nনবম ওয়েজ বোর্ডের স্থগিতাদেশ প্রত্যাহার চেয়ে নোয়াবের আবেদন, শুনানি ২০ অক্টোবর\n', 'article': '\nসংবাদপত্র ও বার্তা সংস্থার কর্মীদের নতুন বেতনকাঠামো নির্ধারণে গঠিত নবম ওয়েজ বোর্ডের সুপারিশ বাস্তবায়নের গেজেট প্রকাশকে কেন্দ্র করে আপিল বিভাগের দেওয়া স্থগিতাদেশ প্রত্যাহার চেয়ে আবেদন করেছে সংবাদপত্র মালিকদের সংগঠন নিউজ পেপার ওনার্স অ্যাসোসিয়েশন অব বাংলাদেশ (নোয়াব)।\nনোয়াবের করা আবেদনটি আগামী ২০ অক্টোবর আপিল বিভাগের নিয়মিত বেঞ্চে শুনানির জন্য পাঠানো হয়েছে। আজ সোমবার চেম্বার বিচারপতি হাসান ফয়েজ সিদ্দিকী এই দিন ধার্য করেন।\nনবম ওয়েজ বোর্ডের নতুন বেতনকাঠামোর সুপারিশ চূড়ান্ত করার প্রক্রিয়ার বৈধতা চ্যালেঞ্জ করে নোয়াবের করা রিট আবেদনের পরিপ্রেক্ষিতে গত ৬ আগস্ট হাইকোর্ট রুল দিয়ে ওই সুপারিশ বাস্তবায়নের গেজেট প্রকাশের ওপর দুই মাসের স্থিতাবস্থা বজায় রাখার আদেশ দেন।\nওই আদেশ স্থগিত চেয়ে সরকারপক্ষ আবেদন করে, যার ওপর শুনানি নিয়ে গত ২০ আগস্ট আপিল বিভাগে হাইকোর্টের আদেশ ৮ সপ্তাহের জন্য স্থগিত করেন। এই সময়ের মধ্যে রাষ্ট্রপক্ষকে নিয়মিত লিভ টু আপিল (আপিলের অনুমতি চেয়ে আবেদন) করতে বলা হয়।\nআপিল বিভাগের দেওয়া স্থগিতাদেশ প্রত্যাহার চেয়ে নোয়াব আবেদন করে, যা আজ চেম্বার বিচারপতির আদালতে শুনানির জন্য ওঠে। আদালতে নোয়াবের পক্ষে ছিলেন জ্যেষ্ঠ আইনজীবী এ এম আমিন উদ্দিন ও আইনজীবী মো. ইউসুফ আলী।\nমো. ইউসুফ আলী প্রথম আলোকে বলেন, এর আগে আপিল বিভাগে শুনানিতে সরকারপক্ষ বলেছিল শ্রমিবিধির ১২৮ বিধি নিম্নতম মুজরির ক্ষেত্রে প্রযোজ্য, সংবাদপত্রের মজুরি বোর্ডের ক্ষেত্রে প্রযোজ্য হবে না। অথচ শ্রম আইনের ৩৪৪ (১) ধারায় আছে যে এই আইনের অধীনে গঠিত যেকোনো বোর্ডেরই (তা যে নামেই অভিহিত হোক না কেন) কার্যধারা শ্রমবিধি দিয়ে নির্ধারিত হবে। এ ছাড়া আইনের ৩৫১ (২) (ঘ) ধারা অনুযায়ী সরকার শ্রমবিধির ১২৮ বিধি প্রণয়ন করে বোর্ডের কার্যধারা নির্ধারণ করে দিয়েছে। সুতরাং ১২৮ বিধি এ ক্ষেত্রে প্রযোজ্য হবে না, মর্মে সরকারপক্ষের যুক্তি গ্রহণযোগ্য নয়—এসব যুক্তিতে আপিল বিভাগের স্থগিতাদেশ প্রত্যাহার চেয়ে ওই আবেদনটি করা হয়। চেম্বার বিচারপতি আবেদনটি আগামী ২০ অক্টোবর আপিল বিভাগের নিয়মিত বেঞ্চে শুনানির জন্য পাঠিয়েছেন বলে জানান নোয়াবের এই আইনজীবী।\n'}, {'headline': '\nইসরায়েলি ড্রোন ভূপাতিত করার দাবি হিজবুল্লাহর\n', 'article': '\nগুলি চালিয়ে ইসরায়েলের একটি ড্রোন ভূপাতিত করেছে বলে দাবি করেছে লেবাননের শিয়াপন্থী মিলিশিয়া সংগঠন হিজবুল্লাহ। লেবাননের দক্ষিণাঞ্চলের শহর রামিয়াতে আজ সোমবার এই ড্রোনটি ভূপাতিত করা হয়েছে বলে দাবি করেছে হিজবুল্লাহ।\nমধ্যপ্রাচ্যভিত্তিক সংবাদমাধ্যম আল-জাজিরার প্রতিবেদনে বলা হয়েছে, ইরান সমর্থিত সংগঠন হিজবুল্লাহ এক বিবৃতিতে জানিয়েছে ভূপাতিত ড্রোনটি এখন তাদের জিম্মায় আছে। সংগঠনটি জানিয়েছে, ড্রোনটি লেবাননের দক্ষিণাঞ্চলের দিকে এগোচ্ছিল। ‘যথাযথ অস্ত্র’ ব্যবহার করে ড্রোনটিকে ‘মোকাবিলা’ করা হয়েছে।\nতবে ড্রোন ভূপাতিত হওয়ার বিষয়টি স্বীকার করলেও হিজবুল্লাহর আক্রমণে ভূপাতিত হওয়ার বিষয়টি অস্বীকার করেছে ইসরায়েল। ঠিক কী কারণে ড্রোনটি ভূপাতিত হয়েছে, সে বিষয়েও সুনির্দিষ্ট কোনো ব্যাখ্যা দেয়নি ইসরায়েল। এক বিবৃতিতে ইসরায়েল জানিয়েছে, ‘রুটিন কার্যক্রম চালানোর সময় লেবাননের অভ্যন্তরে ড্রোনটি ভূপাতিত হয়েছে। তবে ড্রোনটি থেকে কোনো তথ্য পাচার হয়নি।’\nআল-জাজিরার প্রতিবেদনে বলা হয়েছে, হিজবুল্লাহর দাবি সত্য হয়ে থাকলে ২০০৬ সালের পর এই প্রথমবারের মতো ইসরায়েলি কোনো ড্রোন ভূপাতিত করল হিজবুল্লাহ। সাম্প্রতিক সময়ে ইসরায়েল-লেবানন সীমান্তে বেশ কয়েকবার গুলি বিনিময় করেছে ইসরায়েল ও হিজবুল্লাহ। গত সপ্তাহেই ইসরায়েল অভিযোগ করেছিল, লেবাননের বেকা ভ্যালিতে ক্ষেপণাস্ত্র তৈরির কারখানা তৈরি করছে হিজবুল্লাহ। তবে এমন দাবি পুরোপুরি অস্বীকার করেছে হিজবুল্লাহ।\nহিজবুল্লাহকে নিজেদের সীমান্তে সবচেয়ে বড় সামরিক হুমকি মনে করে ইসরায়েল। ইসরায়েলের সামরিক বাহিনীর দাবি, হিজবুল্লাহর কাছে ১ লাখ ৩০ হাজার রকেট ও ক্ষেপণাস্ত্রের বিপুল সংগ্রহ আছে। ২০০৬ সালে সীমান্তে প্রায় মাসব্যাপী সশস্ত্র লড়াইয়ে জড়িয়েছিল ইসরায়েল ও হিজবুল্লাহ।\xa0\n'}, {'headline': '\nমঞ্চনাটক নির্দেশনায় আমির খানের মেয়ে ইরা\n', 'article': '\nবেশ বড় হয়ে গেছে আমির খানের মেয়ে ইরা খান। ইতিমধ্যে বলিউডে নাম লিখিয়েছেন। কোনো ছবিতে অভিনয় নয়, সংগীত পরিচালক রাম সম্পতের সঙ্গে কাজ করছেন ২০ বছরের ইরা। এবার আবার পরিচালনায় আসছেন তিনি। এবার ইরা আসছেন নাটকের নির্দেশক হয়ে। ইতিমধ্যে তিনি নির্দেশনা দিয়েছেন মঞ্চ নাটক গ্রিক নাট্যকার ইউরিপিডিসের ‘মেদেয়া’। আগামী ১৯ ডিসেম্বর ইরার পরিচালনায় এ নাটকের প্রথম মঞ্চায়ন হবে মুম্বাইতে। এরপরে ভারতের বিভিন্ন শহরে অভিনীত হবে এই নাটক। খবরটি নিশ্চিত করেছে ইন্ডিয়া টুডে।\n৪৩১ খ্রিষ্টপূর্বাব্দে ইউরিপিডিস ‘মেদেয়া’র নাট্যরূপ দিয়েছিলেন। ‘মেদেয়া’ বহু পুরোনো একটি গ্রিক ট্র্যাজেডি। বড় বিতর্কিত, হিংস্র এক গ্রিক ট্র্যাজেডি ইউরিপিডিসের লেখা। প্রাচ্য কোলচিস দেশের কন্যা মেদেয়া ভালোবেসেছিল পাশ্চাত্য গ্রিসের সাম্রাজ্য বিস্তারকারী, সম্পদ লুটেরা, সুদর্শন বীর জেসনকে। তার হাতে তুলে দিয়েছিল দেশের পবিত্র সম্পদ, আত্মজনের প্রাণ, আত্ম-অস্তিত্বসমেত সর্বস্ব। জেসনকে তীব্র ও অন্ধ ভালোবাসায় চলে গিয়েছিল পরদেশ করিন্থে। কিন্তু সময়ের পটপরিবর্তনে ক্ষমতালোভী জেসন প্রতারণা করে তার স্ত্রী মেদেয়াকে, পরিত্যাগ করে নিজ ঔরসজাত দুই পুত্রকে। করিন্থের সম্রাট ক্রেয়নের একমাত্র কন্যা গ্লাউসকে বিয়ে করে সিংহাসন লাভের আশায়। জেসনের প্রতি তীব্র প্রেম অথবা ঘৃণায় মেদেয়া হত্যা করে সন্তানদের। মেদেয়া কি স্ত্রী নাকি মা? খলনায়িকা না চক্রান্তের শিকার? প্রেম না প্রতিহিংসা? সততা নাকি শঠতা? প্রশ্নগুলো ছড়িয়ে নাটকে।\nএমনতর নিষ্ঠুর বিষয় যে নাটকের কেন্দ্রে তা নিয়ে বিগত আড়াই হাজার বছর ধরে বহুবারই তর্ক-বিতর্ক চলেছে। তবু এ নাটকের আবেদন কমেনি। এখনো বিশ্ব থিয়েটারের তীর্থ ব্রডওয়েতে কিছুদিন অন্তরই এ নাটকের মঞ্চায়ন হয়। এথেন্সের ডায়োনিশিয়া নগর নাট্য উৎসবে দার্শনিক তথা নাট্যকার ইউরিপিডিস প্রথম মঞ্চস্থ করেন এই নাটক। সেই থেকে আড়াই হাজার বছর ধরে এ নাটক নানা দেশে, নানা ভাষায়, নানা পাঠান্তরে অভিনীত হয়ে চলেছে।\nএবার আমির খানের মেয়ে কল্যাণে তা হচ্ছে মুম্বাইতে। তবে ইরার পরিচালনায় এই নাটকে কারা অভিনয় করবেন, তা এখনো জানা যায়নি। পরিচালনার পাশাপাশি অভিনয়ও কি করবেন তিনি? ইরা জানিয়েছেন, ‘আমি মূলত পরিচালনা নিয়ে মাথা ঘামাচ্ছি। আমি দেখেছি, আমার মধ্যে পরিচালনার বিষয়টিই ঘুরপাক খায়। তাই অভিনয়ের দিকে আপাতত নজর দিচ্ছি না।’ ইরার বাবা আমির খানও জানিয়েছেন, ইরার মধ্যে একটা পরিচালক সত্তা আছে। আপাতত থিয়েটার দিয়ে শুরু। ভবিষ্যতে কি সিনেমাতেও পরিচালকের ভূমিকায় দেখা যাবে তাঁকে। আমির খান অবশ্য জানিয়েছেন, তিনি চান মেয়ে ইরা সিনেমার পরিচালনাতেও আসুন।\nআমির খান ও রীনা দত্ত দম্পতির দুই সন্তান—ছেলে জুনাইদ আর মেয়ে ইরা। ২০০২ সালের ডিসেম্বরে রীনা দত্তের সঙ্গে দাম্পত্য সম্পর্কের ইতি টানেন আমির খান। এরপর মায়ের কাছেই আছেন জুনাইদ ও ইরা। কিন্তু নিজের এই দুই সন্তানের কথা আমির খানের মুখে শোনা যায়নি। ছেলেমেয়ে দুজনই এখন বড় হয়েছেন। এরই মধ্যে ছেলে জুনাইদকে নিজের কাছে রাখছেন। জানা গেছে, আমির খান ছেলেকে নিজের প্রযোজনা প্রতিষ্ঠানের সঙ্গে যুক্ত করেছেন। বাবাকে নানা কাজে সহায়তা করছে জুনাইদ। এবার মুম্বাইয়ে একটি রেস্তোরাঁর উদ্বোধনী অনুষ্ঠানে মেয়ে ইরাকে নিয়ে হাজির হন আমির খান।\n'}, {'headline': '\nঢাবিতে পরীক্ষা ছাড়া ভর্তি করায় সাদা দলের ক্ষোভ\n', 'article': '\nঢাকা বিশ্ববিদ্যালয়ের বিএনপি ও জামায়াতে ইসলামীর সমর্থক শিক্ষকদের সংগঠন সাদা দল বলেছে, বিজ্ঞপ্তি এবং ভর্তি পরীক্ষা ছাড়া বিশ্ববিদ্যালয়ে ভর্তি একটি চরম অনিয়ম এবং অমার্জনীয় অপরাধ। তাই এই প্রক্রিয়ায় জড়িত সবাইকে নৈতিক স্খলনের দায়ে বিচারের কাঠগড়ায় দাঁড় করাতে হবে।\n৮ সেপ্টেম্বর প্রথম আলোতে প্রকাশিত ‘পরীক্ষা ছাড়াই ভর্তি হয়ে ডাকসু নেতা’ শীর্ষক সংবাদের পরিপ্রেক্ষিতে শিক্ষকদের এই অংশটি উদ্বেগ ও ক্ষোভ প্রকাশ করে।\nসাদা দলের শিক্ষকেরা বিবৃতিতে বলেন, ‘আজ ভর্তি প্রক্রিয়া নিয়ে আমাদের গর্বের স্থানটি পদদলিত। এই ন্যক্কারজনক ঘটনার সঙ্গে যিনি বা যাঁরাই জড়িত থাকুক না কেন, আমরা তাঁদের দৃষ্টান্তমূলক শাস্তি দাবি করছি। আমরা আশা করব এই ঘটনার সঙ্গে জড়িত থাকার অভিযোগে যাঁরা অভিযুক্ত, তাঁরা সুষ্ঠু তদন্ত শেষ না হওয়া পর্যন্ত নিজ নিজ দায়িত্ব পালন থেকে বিরত থাকবেন।’\nপ্রায় ২৮ বছর নিষ্ক্রিয় থাকার পর চলতি বছরের ১১ মার্চ ঢাকা বিশ্ববিদ্যালয়ের কেন্দ্রীয় ও হল ছাত্র সংসদের এই নির্বাচন অনুষ্ঠিত হয়। ডাকসু নির্বাচনের তফসিল ঘোষণার পর ১১ ফেব্রুয়ারি ছাত্রত্ব টিকিয়ে রাখতে ছাত্রলীগের ৩৪ জন সাবেক ও বর্তমান নেতা ব্যাংকিং অ্যান্ড ইনস্যুরেন্স বিভাগের মাস্টার্স অব ট্যাক্স ম্যানেজমেন্ট প্রোগ্রামে ভর্তি হন। নির্বাচন করতে আগ্রহী ছাত্রদের মধ্য থেকে পরে ৮ জন কেন্দ্রীয় ছাত্র সংসদের সম্পাদক ও সদস্য পদে নির্বাচনে অংশ নেন, বিজয়ী হন ৭ জন। দুটি হল সংসদের ভিপি পদে অংশ নেন আরও দুজন, যাঁদের একজন নির্বাচিত হন, অন্যজন পরাজিত হন। ডাকসু নির্বাচন পরিচালনা কমিটির সদস্যও ছিলেন আরেকজন।\nপরীক্ষা ছাড়া ঢাকা বিশ্ববিদ্যালয়ের ভর্তি হওয়া ঘটনায় অভিযুক্ত ডাকসু নেতারা হলেন মো. রাকিবুল হাসান (শিক্ষাবর্ষ ২০০৯-১০), তিনি কেন্দ্রীয় সংসদের সদস্য পদে নির্বাচিত হয়েছেন। ছাত্রলীগের বিগত কেন্দ্রীয় কমিটিতে রাকিবুল কর্মসংস্থান সম্পাদক ছিলেন। ইতিহাস বিভাগের ২০০৯-১০ শিক্ষাবর্ষের ছাত্র নজরুল ইসলাম, তিনি সদস্য পদে নির্বাচিত। নজরুল ছাত্রলীগের বর্তমান কেন্দ্রীয় কমিটির সহসভাপতি। একই অভিযোগে অভিযুক্ত ডাকসুর সদস্য মুহা. মাহমুদুল হাসান, নিপু ইসলাম, বিজ্ঞান ও প্রযুক্তিবিষয়ক সম্পাদক মো. আরিফ ইবনে আলী (শিক্ষাবর্ষ ২০১০-১১) এবং স্বাধীনতাসংগ্রাম ও মুক্তিযুদ্ধবিষয়ক সম্পাদক সাদ বিন কাদের চৌধুরী (শিক্ষাবর্ষ ২০১১-১২), ক্রীড়া সম্পাদক শাকিল আহমেদ তানভীর (শিক্ষাবর্ষ ২০০৯-১০), আবদুল আলিম খান তিনি এফ রহমান হলের ভিপি পদে জয়ী হয়েছেন।\nআলীম ঢাকা বিশ্ববিদ্যালয় শাখা ছাত্রলীগের যুগ্ম সাধারণ সম্পাদক এবং ডাকসুর নির্বাচন পরিচালনা কমিটির সদস্য প্রদীপ চৌধুরীও ছাত্রত্ব টিকিয়ে রাখতে পরীক্ষা ছাড়াই ব্যাংকিং অ্যান্ড ইনস্যুরেন্স বিভাগের মাস্টার্স অব ট্যাক্স ম্যানেজমেন্ট প্রোগ্রামে ভর্তি হন।\n'}, {'headline': '\nতরুণীকে ধর্ষণের দায়ে এক ব্যক্তির যাবজ্জীবন\n', 'article': '\nঝালকাঠির রাজাপুর উপজেলায় বুদ্ধিপ্রতিবন্ধী এক তরুণীকে (২০) ধর্ষণের দায়ে এক ব্যক্তিকে যাবজ্জীবন সশ্রম কারাদণ্ড দিয়েছেন আদালত। পাশাপাশি ২৫ হাজার টাকা জরিমানা, অনাদায়ে আরও ৬ মাসের কারাদণ্ড দেওয়া হয়েছে।ঝালকাঠির অতিরিক্ত জেলা ও দায়রা জজ শেখ মো. তোফায়েল হাসান সোমবার দুপুরে এ রায় ঘোষণা করেন।\nসাজা পাওয়া ব্যক্তির নাম মিলন সিকদার (৩৪)। তিনি রাজপুর উপজেলার বাসিন্দা। মিলনের অনুপস্থিতিতে রায় ঘোষণা করেন বিচারক।\nমামলার রাষ্ট্রপক্ষের আইনজীবী এম আলম খান রায়ের বিষয়টি প্রথম আলোকে নিশ্চিত করেছেন।\nপুলিশ ও মামলার বিবরণ সূত্রে জানা গেছে, ২০০৯ সালের ৮ আগস্ট দুপুরে রাজাপুরে এক বুদ্ধিপ্রতিবন্ধী তরুণীকে ধর্ষণ করেন মিলন সিকদার। পরে ঘটনাটি জানাজানি হলে তরুণীর বাবা বাদী হয়ে ২০ আগস্ট মিলন সিকদারকে আসামি করে মামলা করেন। ওই বছরের ৩১ অক্টোবর পুলিশ আদালতে অভিযোগপত্র জামা দেয়। দীর্ঘ শুনানি ও সাতজনের সাক্ষ্য নেওয়া পর আদালত রায় দেন।\n'}, {'headline': '\nডেঙ্গুতে এক নারীর মৃত্যু\n', 'article': '\nরাজশাহী মেডিকেল কলেজ হাসপাতালে ডেঙ্গু জ্বরে আক্রান্ত হয়ে এক নারীর মৃত্যু হয়েছে। আজ সোমবার দুপুরে তিনি মারা যান। পরিবার বলছে, নিজ গ্রাম থেকেই ওই নারী ডেঙ্গুতে আক্রান্ত হয়েছেন।\nওই নারীর নাম শাপলা খাতুন (২৩)। তাঁর স্বামীর নাম হাসিবুল হাসান। তাঁরা রাজশাহীর পুঠিয়া উপজেলার বানেশ্বর গ্রামে বাসিন্দা। হাসিবুল হাসান একটি বেসরকারি কোম্পানিতে কাজ করেন। হাসিবুল সপরিবারে বানেশ্বরেই বসবাস করেন।\nশাপলার মামা আবু ওমাইয়া বলেন, ৪ সেপ্টেম্বর শাপলাকে রাজশাহী মেডিকেল কলেজ হাসপাতালে ভর্তি করা হয়। শাপলা হাসপাতালের ৩৮ নম্বর ওয়ার্ডে চিকিৎসাধীন ছিলেন। প্রথম দিকে শাপলার অবস্থা ভালো ছিল। তবে সোমবার তাঁর অবস্থার অবনতি হয়। তাঁকে হাসপাতালের আইসিইউতে নেওয়ার প্রস্তুতির সময় তিনি মারা যান।\nআবু ওমাইয়া আরও বলেন, শাপলা দুই বছরের মধ্যে ঢাকায় যাননি। বানেশ্বরে থাকা অবস্থাতেই তিনি ডেঙ্গু জ্বরে আক্রান্ত হয়েছেন।\nরাজশাহী মেডিকেল কলেজের উপপরিচালক সাইফুল ফেরদৌস শাপলার মৃত্যুর বিষয়টি প্রথম আলোকে নিশ্চিত করছেন।\nএদিকে ডেঙ্গুতে আক্রান্ত হয়ে রোববার সকাল ৮টা থেকে সোমবার সকাল ৮টা পর্যন্ত ২৪ ঘণ্টায় দেশের বিভিন্ন হাসপাতালে ৭১৬ জন নতুন ডেঙ্গু রোগী ভর্তি হয়েছে। স্বাস্থ্য অধিদপ্তরের হেলথ ইমার্জেন্সি অপারেশন সেন্টার ও কন্ট্রোল রুম থেকে এ তথ্য জানানো হয়েছে। নতুন রোগীদের মধ্যে ঢাকায় ভর্তি হয়েছে ৩০০ জন। ঢাকার বাইরের বিভিন্ন হাসপাতালে ভর্তি হয়েছে ৪১৬ জন। বর্তমানে সারা দেশের হাসপাতালগুলোতে ভর্তি ডেঙ্গু রোগী ৩ হাজার ৯১ জন।\n'}, {'headline': '\nফেনী বন্ধুসভার ডেঙ্গু প্রতিরোধ অভিযান\n', 'article': '\nপ্রথম আলোর ফেনী বন্ধুসভার আয়োজনে সোমবার (২ সেপ্টেম্বর) বিকেলে ফেনী সরকারি বালিকা উচ্চবিদ্যালয়ের আঙিনা ও শহরের বিভিন্ন স্থানে ডেঙ্গু প্রতিরোধে অভিযান পরিচালনা করা হয়।‘আমাদের দায়িত্ববোধ, ডেঙ্গু করি প্রতিরোধ’ স্লোগানকে সামনে রেখে ফেনী বন্ধুসভার সদস্যরা বিভিন্ন স্থানে ফগার মেশিনের মাধ্যমে এডিস মশার প্রজননক্ষেত্র ধ্বংস, নিধন ও পরিষ্কার-পরিচ্ছন্নতা অভিযান পরিচালনা করেন।এ সময় ফেনী বন্ধুসভার সহসভাপতি বিজয় নাথ, সাধারণ সম্পাদক শেখ আশিকুন্নবী, যোগাযোগ সম্পাদক দেলোয়ার হোসেন, সাহিত্য সম্পাদক মনিকা রায়, বিজ্ঞান ও প্রযুক্তিবিষয়ক সম্পাদক তানজিনা সুলতানা, প্রচার সম্পাদক তৌহিদ মোল্লা, সদস্য রিৎ কর্মকার, ফাতিহা জান্নাতসহ অন্য সদস্যরা উপস্থিত ছিলেন।ফেনী বন্ধুসভা\n'}, {'headline': '\nশিবচরে বজ্রপাতে যুবকের মৃত্যু\n', 'article': '\nমাদারীপুরের শিবচর উপজেলায় বজ্রপাতে এক যুবকের মৃত্যু হয়েছে। সোমবার বেলা তিনটার দিকে উপজেলার পৌর এলাকার যাদুয়ারচর ব্রিজের কাছে এই ঘটনা ঘটে।\nমারা যাওয়া ওই যুবকের নাম মজিদ মিয়া (২৪)। তিনি যাদুয়ারচর এলাকার ইরাদ সরদারের দোকানের কর্মচারী হিসেবে কাজ করতেন। তাঁর গ্রামের বাড়ি কুড়িগ্রাম জেলায়।\nশিবচর হাসপাতাল ও স্থানীয় সূত্রে জানা গেছে, বেলা তিনটার দিকে বৃষ্টির মধ্যে মজিদ যাদুয়ারচর এলাকায় একটি সেতু পার হচ্ছিলেন। এ সময় বজ্রপাত হলে তিনি গুরুতর আহত হন। পরে স্থানীয় ব্যক্তিরা তাঁকে উদ্ধার করে শিবচর উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক মজিদকে মৃত ঘোষণা করেন।\nশিবচর থানার ভারপ্রাপ্ত কর্মকর্তা (ওসি) আবুল কালাম আজাদ বলেন, বজ্রপাতে যুবকের মৃত্যুর খবর পাওয়ার পর ঘটনাস্থলে পুলিশ পাঠানো হয়েছে। তাঁর স্বজনদের সঙ্গে যোগাযোগের চেষ্টা করা হচ্ছে।\n'}, {'headline': '\nলালপুর বন্ধুসভার ডেঙ্গু প্রতিরোধ অভিযান\n', 'article': '\n২ সেপ্টেম্বর সোমবার সকালে প্রথম আলোর লালপুর বন্ধুসভার উদ্যোগে লালপুরে পরিষ্কার–পরিচ্ছন্নতা অভিযান চালানো হয়।‘আমাদের দায়িত্ববোধ ডেঙ্গু করি প্রতিরোধ’ অভিযানে উপস্থিত ছিলেন প্রথম আলো লালপুর বন্ধুসভার সভাপতি এ কে আজাদ, যুগ্ম সাধারণ সম্পাদক আশিকুর রহমান, সাংগঠনিক সম্পাদক জামিল হোসেন, ক্রীড়া সম্পাদক রাশেল কবির, যোগাযোগ সম্পাদক মিজানুর রহমান, সদস্য আলফাজুল কবির প্রমুখ। লালপুর বন্ধুসভার উদ্যোগে লালপুরে পরিষ্কার–পরিচ্ছন্নতা অভিযান চলাকালে জন নামের একজন পথচারী এসে বললেন, এমন ভালো কাজে আমিও অংশ নিতে চাই। তিনি পরিষ্কার–পরিচ্ছন্নতা অভিযানে অংশ নেন। পর্যায়ক্রমে নিজ বাড়ি, বিভিন্ন শিক্ষাপ্রতিষ্ঠান, অফিস ও বাজার এলাকায় ‘আমাদের দায়িত্ববোধ ডেঙ্গু করি প্রতিরোধ’ অভিযান অব্যাহত রাখতে বন্ধুসভার সদস্যরা শিক্ষার্থীসহ বিভিন্ন শ্রেণি–পেশার মানুষের সচেতন করতে ভূমিকা পালন করে যাবে।সভাপতি, লালপুর বন্ধুসভা\n'}, {'headline': '\nলোহাগড়া বন্ধুসভা ডেঙ্গু প্রতিরোধে কর্মসূচি\n', 'article': '\nপ্রথম আলো নড়াইলের লোহাগড়া বন্ধুসভা ডেঙ্গু প্রতিরোধে ২ সেপ্টেম্বর কর্মসূচি পালন করে। এ উপলক্ষে সকালে লক্ষ্মীপাশা আদর্শ বিদ্যালয়ে শিক্ষার্থীদের মধ্যে সচেতনতা সৃষ্টি করা হয়। শিক্ষক-শিক্ষার্থীরা বিদ্যালয় এলাকা পরিষ্কার-পরিচ্ছন্ন করে। শিক্ষার্থীরা অঙ্গীকার করে, তাদের প্রত্যেকের বাড়িতে প্রতিনিয়ত পরিষ্কার-পরিচ্ছন্নতা অভিযান অব্যাহত রাখবে।৮৫০ জন শিক্ষার্থীর মধ্যে সচেতনতা সৃষ্টিতে বক্তব্য দেন লোহাগড়ার ইউএনও মুকুল কুমার মৈত্র, লোহাগড়া হাসপাতালের আরএমও আবদুল্লাহ আল মামুন, উপজেলা কৃষি কর্মকর্তা সমেরন বিশ্বাস ও প্রধান শিক্ষক শেখ হাসানুজ্জামান। এ সময়ে শিক্ষক ও বন্ধুসভার সদস্যরা উপস্থিত ছিলেন।\n'}, {'headline': '\n‘গাধা, তুই বোর্ডে ফিফথ হয়েছিস’\n', 'article': '\nহেড স্যারের সামনে থরথর করে কাঁপছি, তিনিও কাঁপছেন, তবে রাগে। তাঁর হাতে বার্ষিক পরীক্ষার ফল। বোঝা যাচ্ছে আরেকটু হলে ‘ক্লাস এইট’ সেকেন্ড ইয়ার হয়ে যেতাম। তোতলাতে তোতলাতে স্যার দপ্তরি গেদু ভাইকে বললেন, ‘যা, মহিউদ্দিন খান সাহেবকে ডেকে নিয়ে আয়।’\nকলজে পর্যন্ত কেঁপে উঠল। কারণ, খান স্যারের বেতে আস্থা নেই, তিনি স্কুলের ঘণ্টা বাজানোর হাতুড়ি নিয়ে ঘোরেন। তাঁর হাতে অনেক সিনিয়র ভাইয়ের দুরমুজ হওয়ার গুজব বাতাসে ভেসে বেড়ায়। মনে মনে আল্লাহ আল্লাহ করি। ক্লাস ফাঁকি দিয়ে বাটালি হিল ঘোরার আজাব যে দুনিয়াতে নেমে আসবে আগে ভাবিনি। একটু পর হেলতে–দুলতে খান স্যার রুমে ঢুকলেন, হাতে বিখ্যাত হাতুড়ি।\nহেড স্যার তখনো কাঁপছেন। বললেন, ‘খান সাহেব, এইটা তো আগে ভালোই ছিল, ফার্স্ট, সেকেন্ড হতো, এখন তো দেখি ছাগল হয়ে যাচ্ছে। এ রকম চললে তো গাধাটা টুল বেঞ্চির মতো স্কুলে পারমানেন্ট হয়ে যাবে। জীবনেও এসএসসি পাস করবে না। আপনি এর দায়িত্ব নেন। ক্লাস নাইনের বছর, এখন থেকে খেয়াল রাখলে গাধাটার কিছু হবে।’\nখান স্যার কিছু না বলে রেজাল্ট শিট দেখলেন, প্রথমে তাঁর চোখ কুঁচকে গেল, তারপর সেখানে জ্বলে উঠল দাবানল। হাতুড়িটা তাক করে তিনি কিছুক্ষণ আমাকে দেখলেন, যেন খপ করে গিলে ফেলবেন, তারপর দাঁত কিড়মিড় করে বললেন, ‘স্যার, আপনি চিন্তা করবেন না। ছাগলটা হয় পড়াশোনা করবে, নয়তো আমি ওকে স্কুলের ঘণ্টা বানিয়ে দিনে দুইবার ঝুলিয়ে পিটাব।’\nএরপর শুরু হলো স্যারের নির্দেশিত অমানুষিক রুটিন।\nভোর তিনটায় ঘুম থেকে উঠা, ফজরের নামাজের বিরতি দিয়ে সকাল ৯টা পর্যন্ত পড়া, এরপর স্কুল শেষ করে বিকেল চারটায় চট্টগ্রামের সিজিএস কলোনির ৯ নম্বর মাঠে হাওয়া খাওয়া। সন্ধ্যায় তাঁর বাসায় পড়তে যাওয়া। সেখানে আরেক ‘বাঘ’ শফিকউল্লাহ স্যার হাজির থাকেন অঙ্ক করানোর জন্য। রাত সাড়ে ১০টা পর্যন্ত সেখানে বিদ্যা অর্জন। মাঝখানে খেতে হয় বিষের মতো বিরাট এক জামবাটি দুধ। সপ্তাহে তিন দিন হেড স্যারের কাছে ইংরেজি পড়তে যাওয়া। শুক্রবার খাস্তগির স্যারের কাছে পরীক্ষা দেওয়া। (সব কিন্তু বিনা পয়সায়)।\nফরমান জারি হলো আগামী দুই বছর খেলাধুলা আর ‘আউট বই’ বন্ধ। সবচেয়ে বড় দুর্যোগ নামল ভোরবেলা। মহিউদ্দিন স্যার ফজরের নামাজ শেষ করেই পড়ছি কি না, দেখার জন্য বাসার নিচে এসে হাঁকডাক শুরু করেন, ‘বাদল, নিচে নাম।’\nমহা বিরক্ত হয়ে নেমে আসি। তারপর তিনি হালকা ভোরের আলোয় হাঁটতে হাঁটতে কলোনি মার্কেটে চায়ের দোকানে নিয়ে যান। নিজের এবং আমার জন্য দুটো করে পরোটা আর ডিম পোচের অর্ডার দেন। সঙ্গে গরম চা। এই ব্যাপারটা আমার বেশ পছন্দ হয়। আগ্রহ নিয়ে খাই। এ সময় তাঁকে কিছুটা নরম মনে হয়। চুপচাপ আমার খাওয়া দেখেন আর বলেন, ‘খা বেটা, খা, পড়াশোনা করার জন্য বেশি বেশি খাওয়া দরকার।’ এরপর শুরু হয় আবার কঠিন রুটিন। এর মধ্যে যোগ হন নতুন ‘আজরাইল’ বাংলার কাশেম স্যার। তাঁর বিখ্যাত থাপ্পড়ে আমার দাঁত তো দাঁত, নাক–মুখসহ উড়ে যাওয়ার অবস্থা।\nএভাবে দিন যায়। খালি মনে হয় কখন এ কেয়ামত শেষ হবে? মহিউদ্দিন স্যারের কথা মনে হলেই মন বিদ্রোহ করে ওঠে। কিন্তু পালানোর কোনো উপায় নেই। মোটামুটি ২৪ ঘণ্টা তাঁর কড়া নজরদারি। আমি তীব্র অভিযোগ নিয়ে বাবার দিকে তাকাই, তিনি ফাঁদে পড়া বিড়ালছানার দিকে করুণার হাসি হেসে ইত্তেফাকে মনোযোগ দেন। একসময় এসএসসি পরীক্ষা শেষ হয় আর আমি সেদিনই সব বই তীব্র রাগে পুরোনো কাগজের দোকানে বিক্রি করে বিখ্যাত সিনেমা হল ‘আলমাসে’ গিয়ে বাংলা সিনেমা দেখি। ফেরার সময় কিনি আধা ডজন ‘মাসুদ রানা’।  তারপর শুরু হয় স্বাধীনতার নতুন ইতিহাস।\nকেবল ‘মাসুদ রানা’ আর তক্তা কেটে বানানো ক্রিকেট ব্যাট আমার নিত্যসঙ্গী। সকাল থেকে সন্ধ্যা। পরীক্ষার কথা, ফলাফলের কথা চিন্তাও করি না। গুল্লি মারি পরীক্ষার ফল। এ রকম এক বিকেলে গভীর মনোযোগের সঙ্গে ক্রিকেট খেলছি। দুনিয়া তখন ছুটে আসা বল পিটানোতে ব্যস্ত। হঠাৎ পেছন থেকে খান স্যারের বাজখাঁই গলা শুনে চমকে উঠলাম।‘ফাজিলের ফাজিল, একটু আগে তোর এসএসসির রেজাল্ট দিয়েছে, স্যাররা স্কুলে অপেক্ষা করছেন আর তুই এখানে জাভেদ মিয়াঁদাদগিরি ফলাচ্ছিস! মাথা গুঁড়া গুঁড়া করে দেব, একদম গুঁড়া গুঁড়া, তুই বোর্ডে ফিফথ হয়েছিস গাধা...’ বলতে বলতে ছোটখাটো মানুষটি বিদ্যুৎবেগে আমাকে কোলে তুলে নিয়ে স্কুলের দিকে দৌড়াতে লাগলেন।\nআমি বুঝতে পারছি না এটা কী হচ্ছে? চোখ মেলে তাকাতেও পারছি না, স্যারের তপ্ত ঘাম কিংবা আনন্দাশ্রু টপটপ করে পড়ে আমার চোখের পাতা বুজে দিচ্ছে....।\nলেখক: সৈয়দ মোহাম্মদ আবু দাউদ, কর কমিশনার, চট্টগ্রাম\n*প্রথম আলো–আইপিডিস আমাদের শিক্ষকদের সম্মান জানানোর একটা উদ্যোগ নিয়েছে। আইপিডিসি-প্রথম আলো প্রিয় শিক্ষক সম্মাননা। আপনার শৈশবের প্রিয় শিক্ষককে মনোনীত করতে লগইন করুন\xa0\n'}, {'headline': '\nউপনেতা হিসেবে কাদেরকে বেছে নিলেন রওশন\n', 'article': '\nজাতীয় সংসদে বিরোধীদলীয় নেতা হিসেবে জাতীয় পার্টির কো-চেয়ারম্যান রওশন এরশাদ ও উপনেতা হিসেবে পার্টির চেয়ারম্যান জি এম কাদেরকে স্বীকৃতি দিয়েছেন স্পিকার শিরীন শারমিন চৌধুরী। আজ সোমবার সংসদ সচিবালয়ের এক প্রজ্ঞাপনে এ তথ্য জানানো হয়েছে। এর আগে জি এম কাদের এ পদ দুটিতে স্বীকৃতি দিতে স্পিকারকে অনুরোধ করেন।\nজাতীয় পার্টির সাংসদ রওশন এরশাদ ময়মনসিংহ-৪ এবং জি এম কাদের একই দলের লালমনিরহাট-৩ আসনের সাংসদ। আইন অনুযায়ী বিরোধীদলীয় নেতা মন্ত্রী ও উপনেতা প্রতিমন্ত্রীর মর্যাদা ভোগ করেন।\nজাতীয় পার্টির চেয়ারম্যান হুসেইন মুহম্মদ এরশাদের মৃত্যুতে বিরোধীদলীয় নেতার পদটি শূন্য হয়।\nগতকাল রোববার রওশনকে জাপার সংসদীয় দল বিরোধীদলীয় নেতা করার ব্যাপারে সিদ্ধান্ত নেয়। কিন্তু উপনেতা বাছাই করতে পারেনি সংসদীয় দল।\nওই দিন বিরোধীদলীয় চিফ হুইপ ও জাপার মহাসচিব মসিউর রহমান রাঙ্গা সাংবাদিকদের বলেন, উপনেতা কে হবেন তা বিরোধীদলীয় নেতা চূড়ান্ত করবেন।\n\xa0\n'}, {'headline': '\nরাষ্ট্রপতি দেশে ফিরেছেন\n', 'article': '\nরাষ্ট্রপতি মো. আবদুল হামিদ লন্ডনে স্বাস্থ্য পরীক্ষা ও চোখের চিকিৎসা শেষে ১০ দিনের সফর শেষে দেশে ফিরেছেন। বিমান বাংলাদেশ এয়ারলাইনসের একটি ভিভিআইপি ফ্লাইট আজ সোমবার সকাল ১০টা ৪০ মিনিটে রাষ্ট্রপতি ও তাঁর সফরসঙ্গীদের নিয়ে হজরত শাহজালাল আন্তর্জাতিক বিমানবন্দরে অবতরণ করে।\nরাষ্ট্রপতির উপ-প্রেস সচিব আবুল কালাম আজাদ সোমবার বাসসকে বলেন, বিমান বাংলাদেশ এয়ারলাইনসের একটি ভিভিআইপি ফ্লাইট রাষ্ট্রপতি ও তাঁর সফরসঙ্গীদের নিয়ে হজরত শাহজালাল আন্তর্জাতিক বিমানবন্দরে অবতরণ করে।\nমুক্তিযুদ্ধবিষয়ক মন্ত্রী আ ক ম মোজাম্মেল হক, সড়ক পরিবহন ও সেতুমন্ত্রী ওবায়দুল কাদের, কূটনৈতিক কোরের ভারপ্রাপ্ত ডিন, ঢাকায় নিযুক্ত তুরস্কের রাষ্ট্রদূত ডেভরিম ওজতুর্ক, বাংলাদেশে ব্রিটিশ হাইকমিশনার রবার্ট ডিকসন, তিন বাহিনীর প্রধান, পুলিশের আইজি, জননিরাপত্তা বিভাগের সচিব, মন্ত্রিপরিষদ সচিব (সমন্বয় ও সংস্কার), পররাষ্ট্রসচিব (মেরিটাইম) এবং সংশ্লিষ্ট উচ্চপদস্থ বেসামরিক ও সামরিক কর্মকর্তারা রাষ্ট্রপতিকে বিমানবন্দরে স্বাগত জানান।\nএর আগে রাষ্ট্রপতি গতকাল রোববার লন্ডন সময় সন্ধ্যা ৬টা ৪০ মিনিটে হিথ্রো বিমানবন্দর ত্যাগ করেন। যুক্তরাজ্যে বাংলাদেশের হাইকমিশনার সাঈদা মুনা তাসনীম এবং লন্ডনে বাংলাদেশ মিশনের সিনিয়র কর্মকর্তারা বিমানবন্দরে রাষ্ট্রপতিকে বিদায় জানান।\nএর আগে গত ৩১ আগস্ট ৭৫ বছর বয়সী রাষ্ট্রপতি আবদুল হামিদ লন্ডনের উদ্দেশে ঢাকা ত্যাগ করেন।\nরাষ্ট্রপতি দীর্ঘদিন ধরে গ্লুকোমায় ভুগছেন। জাতীয় সংসদের স্পিকার থাকার সময় থেকেই তিনি লন্ডনে স্বাস্থ্য পরীক্ষা করে আসছেন।\n'}, {'headline': '\nসাস্কাতুনে এসএসপিপির চড়ুইভাতি\n', 'article': '\n‘চল না ঘুরে আসি/ অজানাতে...।’\nঅজানাকে জানার আর চেনা পরিবেশে নিজেকে নতুন করে খুঁজে পাওয়ার জন্য সাস্কাতুনের মে-ওয়াসিন পার্কে জড়ো হয়েছিলেন প্রবাসী হিন্দু ধর্মাবলম্বী বাংলাদেশি। সাস্কাতুন সর্বজনীন পূজা পরিষদ (এসএসপিপি) গত ৩১ আগস্ট শনিবার আয়োজন করেছিল চড়ুইভাতি ২০১৯। সকাল সাড়ে ১০টা থেকেই আসতে শুরু করেন সাস্কাতুনে বসবাসরত হিন্দু ধর্মাবলম্বী প্রবাসীরা।\nকানাডায় গ্রীষ্ম প্রায় যায় যায় করছে। আমরা যারা এখানে থাকি, তাদের কাছে সামারের প্রতিটি মুহূর্ত কত যে কাঙ্ক্ষিত, তা ভাষায় প্রকাশ করার মতো নয়। আর তাই আড্ডা আর খেলাধুলার মেতে উঠে ছোট-বড় সবাই। কফি পর্ব শুরু হতেই সবাই নেমে যায় মাঠে।\nপ্রাণের খেলা ফুটবল যা এখানে এসে হয়ে গেছে সকার, দুই ভাগে বিভক্ত হয়ে খেলতে নেমে যায় পুরুষেরা। এসএসপিপির সাধারণ সম্পাদক মেসি-নেইমারদের পেছনে ফেলে এগিয়ে যেতে গিয়ে পা মচকে অবসর নিতে বাধ্য হন। মাঠে সহস্রের সঙ্গে তার বাবা পঙ্কজ ভৌমিকের প্রতিযোগিতা বেশ জমে উঠেছিল। কিন্তু শেষ পর্যন্ত গোলশূন্যভাবেই শেষ হয় ফুটবল খেলা।\nইতিমধ্যে দুপুরের খাবারের ডাক পড়ে গেছে। সূচনা বৌদির ঘরে তৈরি আপেলের আচারের সঙ্গে ভুনা খিচুড়ি আর চিকেনে বেশ জমে গিয়েছিল দুপুরের আয়োজন।\nভাতঘুম (খিচুড়ি ঘুম) দেওয়ার কোনো সুযোগ না দিয়েই বাচ্চাদের বিভিন্ন আয়োজন শুরু হয়। এরপর উপস্থিত নারীদের বালিশ খেলা তাদের স্বামীদের টেনশন বাড়িয়ে দেয়। সবাইকে পেছনে ফেলে শিল্পী দেব প্রথম স্থান দখল করে নেন। আর ছেলেদের ক্রিকেট খেলায় অনল মিত্র সবচেয়ে বেশি রান করে আর বোলিংয়ে সুজন দুটি উইকেট নিয়ে যৌথভাবে ম্যান অব দ্য ম্যাচ নির্বাচিত হয়।\nআড্ডা আর খেলাধুলায় কখন যেন সময় শেষ হয়ে আসে, বিদায়ের ঘণ্টা বাজতে থাকে। বলতে কষ্ট হয়, বিদায় বন্ধু।\nসংগঠনের সভাপতি প্রশান্ত মণ্ডল সবাইকে সুন্দর একটি দিন উপহার দেওয়ার জন্য আন্তরিক ধন্যবাদ জানিয়ে সামনের দিনগুলোতে সবাইকে নিয়ে এগিয়ে যাওয়ার প্রত্যয় ব্যক্ত করে চড়ুইভাতির সমাপ্তি টানেন। কিছু লোকের বিভিন্ন ধরনের ঋণাত্মক কার্যক্রম যখন কমিউনিটির ঐক্যে ফাটল ধরানোর অপচেষ্টায় লিপ্ত, ঠিক তখন এই চড়ুইভাতি সবার মধ্যে ঐক্যের সেতুবন্ধ হিসেবে কাজ করবে বলে উপস্থিত সবাই বিশ্বাস করেন।\n'}, {'headline': '\nটিআইবি বিদেশিদের শেখানো বুলি আওড়ায়: ডেপুটি স্পিকার\n', 'article': '\nটিআইবি বিদেশিদের শেখানো বুলি আওড়ায় বলে মন্তব্য করেছেন ডেপুটি স্পিকার ফজলে রাব্বী মিয়া। তিনি বলেন, ‘কিছুদিন আগে তারা সংসদ সম্পর্কে একটি প্রতিবেদন দিয়েছে। তারা তাদের মতো করে কথা বলে। তাদের সম্পর্কে আমরা যদি বলি, তাহলে তো তাদের মাথায় হাত পড়বে।’\nকোরাম–সংকটসহ সার্বিক বিষয় নিয়ে দুর্নীতিবিরোধী প্রতিষ্ঠান ট্রান্সপারেন্সি ইন্টারন্যাশনাল বাংলাদেশ (টিআইবি) গত ২৮ আগস্ট দশম জাতীয় সংসদের ওপর যে প্রতিবেদন প্রকাশ করেছে, তার সমালোচনা করে ডেপুটি স্পিকার ফজলে রাব্বী মিয়া আজ সোমবার এসব কথা বলেন। এ সময় তিনি পার্লামেন্টারি ককাস অন চাইল্ড রাইটস, জাতীয় কন্যাশিশু অ্যাডভোকেসি ফোরাম, প্ল্যান ইন্টারন্যাশনাল ও জাতীয় কন্যাশিশু অ্যাডভোকেসি ফোরাম আয়োজিত এক অনুষ্ঠানে বক্তব্য দিচ্ছিলেন। সংসদের আইপিডি সম্মেলনকক্ষে অনুষ্ঠিত এই অনুষ্ঠানে সভাপতিত্ব করেন স্বরাষ্ট্র মন্ত্রণালয়–সম্পর্কিত সংসদীয় কমিটির সভাপতি শামসুল হক।\nফজলে রাব্বী মিয়া আরও বলেন, ‘বিদেশিরা যেভাবে বুলি শিখিয়ে দেয়, তারা (টিআইবি) সেভাবে তা আওড়ায়। আমরা সেভাবে করি না। শীতাতপনিয়ন্ত্রিত কক্ষে বসে কত টাকা বেতন নেন? আমরাও শীতাতপনিয়ন্ত্রিত কক্ষে বসে আইন পাস করি। এটা কারও দয়ার টাকা নিয়ে নয়। জনগণের টাকায়, তাদের রায় নিয়ে।’\nঅনুষ্ঠানে অন্যদের মধ্যে বক্তব্য দেন সংসদ সদস্য ফরিদুল হক খান, আরোমা দত্ত, আবুল কালাম মোহাম্মদ আহসানুল হক চৌধুরী, সামিল উদ্দিন আহমেদ শিমুল, কাজী কানিজ সুলতানা প্রমুখ।\n'}, {'headline': '\nভূমি নিবন্ধন সেবার প্রতিটি পর্যায়ে দুর্নীতি: টিআইবি\n', 'article': '\nদলিলের নকল তোলার জন্য সেবাগ্রহীতাদের ১ হাজার থেকে ৭ হাজার টাকা দিতে হয়। দলিল নিবন্ধনের জন্য প্রতিটি দলিলে দলিল লেখক সমিতিকে ৫০০ থেকে ৫ হাজার টাকা পর্যন্ত চাঁদা দিতে হয়। জমির দাম, দলিল ও দলিলের নকলের ধরন ও প্রয়োজনীয় নথিপত্র থাকা না থাকার ওপর এবং এলাকাভেদে নিয়মবহির্ভূত অর্থ লেনদেনের পরিমাণ কমবেশি হয়।\nভূমি দলিল নিবন্ধন নিয়ে ট্রান্সপারেন্সি ইন্টারন্যাশনাল বাংলাদেশের (টিআইবি) একটি গুণগত গবেষণা প্রতিবেদনে এসব তথ্য ওঠে এসেছে। আজ সোমবার রাজধানীর ধানমন্ডিতে মাইডাস সেন্টারে এক সংবাদ সম্মেলনে ‘ভূমি দলিল নিবন্ধন সেবায় সুশাসনের চ্যালেঞ্জ ও উত্তরণের উপায়’ শীর্ষক প্রতিবেদনটি তুলে ধরা হয়।\nপ্রতিবেদন তুলে ধরে টিআইবি বলেছে, ভূমি নিবন্ধন সেবার প্রতিটি পর্যায়ে ব্যাপক অনিয়ম-দুর্নীতি হচ্ছে। এতে সংশ্লিষ্ট প্রতিষ্ঠানগুলোতে দুর্নীতির প্রাতিষ্ঠানিকীকরণের ঝুঁকি সৃষ্টি হয়েছে। দলিল নিবন্ধনের ক্ষেত্রে ১ হাজার থেকে ৫ লাখ টাকা নিয়মবহির্ভূতভাবে লেনদেন হয়।\nসংবাদ সম্মেলনে টিআইবির নির্বাহী পরিচালক ইফতেখারুজ্জামান বলেন, ভূমি দলিল নিবন্ধন সেবায় সুশাসনের ঘাটতি ব্যাপক, এ খাত দুর্নীতিতে নিমজ্জিত। বিভিন্নভাবে সেবাগ্রহীতার কাছ থেকে অর্থ আদায় ও ঘুষ নেওয়া হচ্ছে। দুর্নীতির প্রাতিষ্ঠানিকীকরণ হচ্ছে। এখানে কিছু ব্যতিক্রম বাদে হয়রানি, জিম্মি করে অর্থ আদায়, দুর্নীতির মহোৎসব চলছে। ভূমি নিবন্ধন আর দুর্নীতি সমার্থক হয়ে গেছে। এখানে নিয়োগ–পদোন্নতিতেও দুর্নীতি ব্যাপকতা পেয়েছে।\nইফতেখারুজ্জামান বলেন, এই দুর্নীতি বন্ধ করতে সদিচ্ছা জরুরি। দুর্নীতির সঙ্গে জড়িত ব্যক্তিদের চিহ্নিত করে দৃষ্টান্তমূলক শাস্তি দিতে হবে। ভূমির ডিজিটাইজেশন করতে হবে। তিনি বলেন, দিনে দিনে পরিস্থিতি আরও খারাপ হচ্ছে। এমন কোনো খানা নেই, যাদের ভূমির সেবা নিতে হয় না। এমন দৃষ্টান্ত খুব কম পাওয়া যাবে যে, কোনো খানা ভূমির দুর্নীতি–অনিয়মের শিকার হয়নি।\nটিআইবি জানায়, তাদের এই গবেষণা মূলত গুণগত গবেষণা। দেশের আটটি বিভাগের ১৬টি জেলার ৪১টি সাবরেজিস্ট্রার অফিস থেকে তথ্য নেওয়া হয়েছে এবং জাতীয় পর্যায়ে নিবন্ধন অধিদপ্তর ও অংশীজনদের কাছ থেকে গবেষণার জন্য তথ্য সংগ্রহ করা হয়েছে।\nগবেষক নিহার রঞ্জন রায় ও শাম্মী লায়লা ইসলাম গবেষণা প্রতিবেদনটি তুলে ধরেন।\n'}, {'headline': '\nট্রাম্পের বিরুদ্ধে প্রতিদ্বন্দ্বিতায় আরেক রিপাবলিকান\n', 'article': '\nরিপাবলিকান পার্টিতে যুক্তরাষ্ট্রের প্রেসিডেন্ট ডোনাল্ড ট্রাম্পের জনপ্রিয়তা প্রায় নিরঙ্কুশ। তাঁকে সরিয়ে অন্য কাউকে ২০২০ সালের নির্বাচনে প্রার্থী করার প্রশ্ন ওঠে না। তা সত্ত্বেও ইতিমধ্যে দুজন রিপাবলিকান নেতা ম্যাসাচুসেটসের সাবেক গভর্নর বিল ওয়েল্ড ও সাবেক কংগ্রেসম্যান জো ওয়ালশ ট্রাম্পের প্রতি চ্যালেঞ্জ ছুড়ে দিয়েছেন। গতকাল রোববার এই তালিকায় যুক্ত হলেন তৃতীয় চ্যালেঞ্জার। তিনি সাউথ ক্যারোলাইনার সাবেক গভর্নর ও এক দফা কংগ্রেসম্যান মার্ক সানফোর্ড।\nবাছাইপর্বে ট্রাম্পকে পরাস্ত করবেন, সানফোর্ড নিজেই সে কথা বিশ্বাস করেন না, কিন্তু ট্রাম্পকে চ্যালেঞ্জ করাটাকে তিনি একটি নৈতিক দায়িত্ব বলে মনে করেন। নিজের প্রার্থিতা ঘোষণা করে সানফোর্ড ফক্স নিউজকে জানান, ট্রাম্পের প্রভাবে রিপাবলিকান পার্টি পথ হারিয়ে ফেলেছে। এই দলের বরাবরই প্রধান লক্ষ্য ছিল বাজেট নিয়ন্ত্রণ। এখন আর সেই লক্ষ্য অনুসরণ করা হচ্ছে না। ট্রাম্পের হাতে আমেরিকার রাজনৈতিক সংস্কৃতিও পরিবর্তিত হচ্ছে। তিনি বলেন, ‘প্রেসিডেন্টের পাঠানো টুইট হয়তো বেশ মজাদার, কিন্তু তাঁকে রাজনৈতিক নেতৃত্ব বলা যাবে না।’ মার্ক সানফোর্ড ও বাকি দুজন চ্যালেঞ্জারকে শুধু ট্রাম্প নয়, রিপাবলিকান পার্টির বিরুদ্ধতারও মোকাবিলা করতে হবে। দলের শীর্ষ পর্যায়ে চেষ্টা চলছে, যাতে ট্রাম্পকে বাছাইপর্বের সম্মুখীন হতে না হয়। ইতিমধ্যে চারটি অঙ্গরাজ্যের রিপাবলিকান নেতৃত্ব সিদ্ধান্ত নিয়েছে, তারা বাছাইপর্বের জন্য কোনো সম্মেলনের আয়োজন করবে না। ফলে, এই রাজ্যগুলোয় বাছাইপর্বের কোনো প্রতিদ্বন্দ্বিতাই অনুষ্ঠিত হবে না। রাজ্যগুলো হলো সাউথ ক্যারোলাইনা, নেভাডা, ক্যানসাস ও অ্যারিজোনা।\nমঞ্চের পেছন থেকে ট্রাম্প ও তাঁর ক্যাম্পেইন গোড়া থেকে চেষ্টায় ছিলেন সব রকম বাছাইপর্বের প্রতিদ্বন্দ্বিতা এড়াতে। এই লক্ষ্যে তাঁরা দলের শীর্ষ নেতৃত্বে ট্রাম্পের অনুগত সমর্থকদের বসাতে সচেষ্ট ছিলেন। এই চার রাজ্যের দলীয় সিদ্ধান্ত থেকে এটা পরিষ্কার যে ট্রাম্প নিজের লক্ষ্য পূরণে অনেক দূর সফল হয়েছেন।\nট্রাম্পবিরোধী রিপাবলিকানরা এই সিদ্ধান্তের প্রতিবাদ করেছেন। জো ওয়ালশ বলেছেন, দলীয় নেতৃত্বের এই সিদ্ধান্ত অগণতান্ত্রিক ও ভুল। এই সিদ্ধান্তের জন্য রিপাবলিকান পার্টির নেতৃত্বের লজ্জিত হওয়া উচিত। এই সিদ্ধান্ত থেকে এ কথাও প্রমাণিত হয়, ট্রাম্প বাছাইপর্বে প্রতিদ্বন্দ্বিতায় ভীত।\nএকই কথা বলেছেন বিল ওয়েল্ড। তিনি অভিযোগ করেছেন, ডোনাল্ড ট্রাম্প আপ্রাণ চেষ্টা করছেন রিপাবলিকান পার্টিকে তাঁর ব্যক্তিগত ক্লাবে পরিণত করতে।\n'}, {'headline': '\nএরশাদের আসনে আ.লীগের সঙ্গে সমঝোতার চেষ্টায় জাপা\n', 'article': '\nএইচ এম এরশাদের মৃত্যুতে শূন্য হওয়া রংপুর-৩ আসনের উপনির্বাচনে ক্ষমতাসীন আওয়ামী লীগের সঙ্গে সমঝোতা করার চেষ্টা চালিয়ে যাচ্ছে জাতীয় পার্টি (জাপা)। জাপার চেয়ারম্যান জি এম কাদের আজ সোমবার এক সংবাদ সম্মেলনে এ কথা বলেন।\nজি এম কাদের বলেন, এ নিয়ে আলাপ-আলোচনা কিছুটা হয়েছে। তবে তাঁরা এখনো ঐকমত্যে আসতে পারেননি। এটা হবে বা হবে না, তা এখনই বলা যাচ্ছে না।\nআগামী ৫ অক্টোবর এই আসনে উপনির্বাচন হবে। এই আসনে জাপার প্রার্থী এইচ এম এরশাদের ছেলে সাদ এরশাদ।\nজাপা চেয়ারম্যান বলেন, আওয়ামী লীগ বিষয়টি বিবেচনা করবে বলে বলেছে। তবে এ জন্য মনোনয়নপত্র প্রত্যাহারের শেষ দিন পর্যন্ত অপেক্ষা করতে হতে পারে।\n১৬ সেপ্টেম্বর মনোনয়নপত্র প্রত্যাহারের শেষ দিন।\nজি এম কাদের বলেন, সবাই মিলে সাদকে মনোনয়ন দেওয়া হয়েছে। এই আসন জাপার হাতেই থাকবে।\nদলে জি এম কাদের ও রওশন এরশাদকে ঘিরে দুটি পক্ষ হওয়ার বিষয়ে জাপা চেয়ারম্যান বলেন, ‘মতবিরোধ যেকোনো বড় উদ্যোগকে বাধাগ্রস্ত করতে পারত। তাই দ্বন্দ্ব ঠেকাতে আমি একটা ক্রাইসিস ম্যানেজমেন্ট কমিটি করেছিলাম। জ্যেষ্ঠ নেতাদের দায়িত্ব দিয়েছিলাম। শনিবার রাতের সমঝোতা বৈঠকে কারও পরাজয় হয়নি। দলের সকলের বিজয় হয়েছে।’  সংবাদ সম্মেলনে দলের প্রেসিডিয়াম সদস্য সালমা ইসলাম, আদেলুর রহমান, সোলায়মান শেঠসহ কেন্দ্রীয় নেতারা উপস্থিত ছিলেন।\n'}, {'headline': '\nআজ ‘ফাতমাগুল’–এর শততম পর্ব\n', 'article': '\nতুরস্কের একটি ছোট্ট গ্রাম ইলিদরের মেয়ে ফাতমাগুল। পারিবারিক জটিলতায় ফাতমাগুলের ওপর চলে অত্যাচার। অবশেষে গ্রাম ছেড়ে শহরে পাড়ি জমায় মেয়েটি। এমনই গল্প নিয়ে তৈরি ধারাবাহিক ‘ফাতমাগুল’। ‘সুলতান সুলেমান’-এর পর বাংলাদেশে জনপ্রিয় বিদেশি ধারাবাহিক ‘ফাতমাগুল’। দীপ্ত টিভির জনপ্রিয় এ সিরিজটি ১০০তম পর্বে প্রচার হতে যাচ্ছে আজ সোমবার, ৯ সেপ্টেম্বর। আজ সন্ধ্যা ৬টায় ও রাত ৯টা ৩০ মিনিটে এটি দেখানো হবে। ‘ফাতমাগুল’–এর কেন্দ্রীয় চরিত্রে অভিনয় করছেন ব্যারান সায়াত। সিরিজটি পরিচালনা করেছেন হিলাল সারাল।\nএর গল্প এমন: সাগরের কোল ঘেঁষে বেড়ে ওঠা ছোট্ট গ্রাম ইলিদর। যেখানে দিগন্ত জোড়া জলরাশির হাতছানিতে সাড়া দেয় দুরন্ত গাঙচিল। তাদের ছন্দে আনমনে গুনগুনিয়ে যায় এই গ্রামেরই মেয়ে ফাতমাগুল। গুল মানে গোলাপ। বাবা মা আদর করে ফুলের নামে নাম রাখলেও মেয়েটির জীবনে আর কোথাও ছিল না ফুলেল কোমলতার ছোঁয়া। সহজ–সরল বড় ভাই রাহমি আর কুটিল ভাবি মুকাদ্দেসের সংসারে প্রতিনিয়ত গালমন্দ আর অবহেলা সহ্য করে দিন কাটে ফাতমাগুলের। তার চিন্তা, ছোট্টবেলার প্রেম মুস্তফা নালচালির ঘরনি হয়ে তারও একদিন একটা সুখের সংসার হবে। কিন্তু হঠাৎ এক ঝড়ে তছনছ হয়ে যায় ফাতমাগুলের সাজানো স্বপ্ন। উচ্চবিত্ত ইয়াশারান পরিবারের বখাটে ছেলে সেলিম, অ্যারদোয়ান আর তার সঙ্গীদের উন্মাদনায় ফাতমাগুলকে হারাতে হয় তার সম্ভ্রম আর সমাজের তথাকথিত নারীর সম্মান। এ দুর্যোগে কেউ তার পাশে এসে দাঁড়ায়নি! শুরু হয় ফাতমার অন্য রকম অধ্যায়।\nফাতমাগুল কেতাঞ্জি চরিত্রে অভিনয় করেছেন ব্যারান সায়াত। কেরিম ইলগায চরিত্রে আছেন এঙ্গিন আকুইরেক। বাংলায় ডাবিংকৃত এ ধারাবাহিক শনি থেকে শুক্রবার সন্ধ্যা ৬টায় ও রাত ৯টা ৩০ মিনিটে প্রচারিত হয়।\n'}, {'headline': '\nনির্বাচন ভবনের আগুনে ক্ষতি সামান্য: ব্রিগেডিয়ার সাইদুল\n', 'article': '\nজাতীয় পরিচয় নিবন্ধন অনুবিভাগের মহাপরিচালক ব্রিগেডিয়ার জেনারেল মোহাম্মদ সাইদুল ইসলাম বলেছেন, নির্বাচনে ভবনে লাগা আগুনে ক্ষতি সামান্যই হয়েছে। আজ সোমবার বেলা একটার দিকে নির্বাচন ভবন চত্বরে আগুন লাগার স্থান পরিদর্শন শেষে সাংবাদিকদের কাছে এ কথা বলেন তিনি।\nব্রিগেডিয়ার সাইদুল ইসলাম বলেন, ‘আগুনে সেখানে থাকা ব্যালট ইউনিটগুলো ক্ষতিগ্রস্ত হয়নি। পয়েন্ট অব ফায়ার যেটা দেখলাম, মেইনলি কেবলের দিকে ফায়ারটা ছড়িয়েছে। যার জন্য ওপরের কেবলগুলো পুড়ে গেছে। এসিগুলো ক্ষতিগ্রস্ত হয়েছে। কেবলের বাক্সগুলো ক্ষতিগ্রস্ত হয়েছে। কিন্তু আমাদের ব্যালট ইউনিট, মনিটর, কন্ট্রোল ইউনিট যেভাবে আশঙ্কা করেছিলাম, সে তুলনায় সেই রকম কোনো ক্ষতিই হয়নি। ক্ষতির পরিমাণ খুবই নগণ্য।’\nরাজধানীর আগারগাঁওয়ে নির্বাচন কমিশন ভবনের নিচতলায় গতকাল রোববার রাত ১১টার পর আগুন লাগে। রাত ১২টা ২৫ মিনিটে ফায়ার সার্ভিসের ১০টি ইউনিটের চেষ্টায় আগুন নেভানো হয়।\nব্রিগেডিয়ার সাইদুল বলেন, ‘ফায়ার সার্ভিসের দ্রুত পদক্ষেপ এবং টিমওয়ার্কের জন্য এত বড় একটা ক্ষতির হাত থেকে আমরা বেঁচে গিয়েছি।’\nযেখানে আগুন লেগেছে, সেখানে এক হাজারের মতো ইভিএম ছিল কি না, তা জানতে চাইলে ব্রিগেডিয়ার সাইদুল বলেন, ‘অত হবে না। আমরা আপনাদের সঠিক তথ্য দেব।’ ইউনিয়ন পরিষদ ও আটটি উপজেলা পরিষদ নির্বাচনে ব্যবহারের জন্য ইভিএমগুলো আনা হয়েছিল বলে জানান ব্রিগেডিয়ার সাইদুল।\nরংপুরে ইভিএম ব্যবহারে কোনো প্রভাব পড়বে কি না, তা জানতে চাইলে ব্রিগেডিয়ার সাইদুল বলেন, ‘তদন্তের পর আমরা দেখব। এনআইডি উইংয়ের পক্ষ থেকে আমরা বলব, সেখানে ইভিএম ব্যবহার করার চেষ্টা করব। আমরা সেই ধরনের প্রস্তুতি গ্রহণ করছি। বাকিটা তথ্য-উপাত্ত সংগ্রহ করে কমিশনে উপস্থাপন করব। কমিশন এ বিষয়ে সিদ্ধান্ত দেবে।’\nসাংবাদিকদের এক প্রশ্নের জবাবে ব্রিগেডিয়ার সাইদুল বলেন, ‘ইভিএম কোনোটা তিনদিন আগে এসেছে, এগুলো পর্যায়ক্রমে এসেছে। এখানে সাড়ে চার হাজার সেটের মতো ইভিএম রেখেছি। সেগুলো বিভিন্ন রুমে রয়েছে। যে রুমে আগুন লেগেছে, সেই রুমে দুই মিটারের মধ্যে আমরা দেখলাম, কোনো কন্ট্রোল ইউনিট অথবা ব্যালট ইউনিট ক্ষতিগ্রস্ত হয়নি।’\nপুড়ে যাওয়া জায়গায় কোনো গুরুত্বপূর্ণ কাগজপত্র ছিল কি না, তা জানতে চাইলে ব্রিগেডিয়ার সাইদুল ইসলাম বলেন, ‘সেখানে কোনো কাগজপত্র ছিল না। যেখানে আগুন লেগেছে এবং তার পাশে যে প্লাস কেবল ও এসিগুলো পুড়েছে, সেগুলো দেখলেই আপনারা বুঝতে পারতেন কন্ট্রোল ইউনিট, ব্যালট ইউনিট পোড়ার তেমন কোনো প্রশ্ন নেই। দুই মিটারের মধ্যে আমরা খুলে দেখেছি, কন্ট্রোল ইউনিট, ব্যালট ইউনিট পোড়েনি।’\nপ্রাথমিকভাবে আগুন লাগার কারণ সম্পর্কে জানতে পেরেছেন কি না, এমন প্রশ্নের জবাবে ইসির অতিরিক্ত সচিব মো. মোখলেছুর রহমান বলেন, ‘ওখানে যেহেতু কেউ বসবাস করে না, সেখানে কোনো হিটার নেই, কাজেই বিদ্যুৎ ছাড়া অন্য কিছু তো দেখছি না।’\n'}, {'headline': '\nউত্তর কোরিয়ার রাষ্ট্রপ্রধান কে?\n', 'article': '\nউত্তর কোরিয়ার সংবিধানের সর্বশেষ সংশোধনীতে আমাদের মনে এই প্রশ্নের উদয় হয়েছে যে উত্তর কোরিয়ার ‘রাষ্ট্রপ্রধান’ কে? এটা কি কিম জং-উন? নাকি সুপ্রিম পিপলস অ্যাসেম্বলির প্রেসিডিয়াম প্রধান চো রিয়ং হায়ে? আমি এখানে এই প্রশ্নের উত্তর দেওয়ার চেষ্টা করব। তবে আমি পাঠকদের সচেতন করে দিতে চাই যে কলামটি মূলত একটি পাঠ অনুশীলন। কারণ, কিম জং-উন সংবিধান সংশোধনীর আগে ও পরে সর্বোচ্চ ক্ষমতা ভোগ করছেন এবং ২০১১ সালের ১৯ ডিসেম্বরের পর পরিস্থিতির কোনো পরিবর্তন হয়নি। বাবার মৃত্যুর পর তিনি তখন উত্তর কোরিয়ার শাসনক্ষমতা গ্রহণ করেছিলেন। গত জুলাই মাসে উত্তর কোরিয়ার নতুন সংবিধান প্রকাশ করা হয়। এই সংবিধানে ২০১৬ সালে গঠিত শীর্ষ পরিচালনা পর্ষদ ‘স্টেট অ্যাফেয়ার্স কমিশন’ (এসএসি)-এর চেয়ারম্যান কিম জং-উনকে ‘কোরিয়ার জনগণের সর্বোচ্চ প্রতিনিধি’ এবং ‘কমান্ডার-ইন-চিফ’ বলা হয়েছে। সর্বোচ্চ প্রতিনিধি মানে কি রাষ্ট্রপ্রধান? এই বিতর্কের সূত্রপাত আসলে ‘রাষ্ট্রপ্রধান’-এর অর্থ কী তা নিয়ে ভুল-বোঝাবুঝির কারণে। রাষ্ট্রপতিশাসিত প্রজাতন্ত্র আজকাল বিরল এবং সংসদীয় প্রজাতন্ত্র বা একটি সাংবিধানিক রাজতন্ত্রে সাধারণত দুটি শীর্ষ পদ থাকে: প্রধানমন্ত্রী, যিনি দেশ পরিচালনা করেন এবং রাষ্ট্রপতি/ রাজা/ গভর্নর বা জেনারেল, যিনি আনুষ্ঠানিক দায়িত্ব পালনের জন্য বেশির ভাগ ক্ষেত্রে দায়বদ্ধ থাকেন। তবে কিছু চরম ক্ষেত্রে জাতীয় প্রশাসনে তাঁরা হস্তক্ষেপ করেন। শেষোক্ত পদাধিকারী ব্যক্তিদের সাধারণত ‘রাষ্ট্রপ্রধান’ হিসেবে বিবেচনা করা হয়, ফলে একটি স্বাভাবিক ধারণা তৈরি হয়েছিল যে এসপিএ প্রেসিডিয়ামের প্রধান হচ্ছেন উত্তর কোরিয়ার ‘রাষ্ট্রপ্রধান’। রাষ্ট্রপ্রধান বা এ ধরনের ক্ষমতাহীন ব্যক্তিরা সাধারণত তাঁর দেশে সদ্য নিযুক্ত রাষ্ট্রদূতদের সাক্ষাৎ দেন। এবং তাঁকে নিউজিল্যান্ডের গভর্নর জেনারেলের পদ থেকে খুব আলাদা বলে মনে হয় না।\xa0\nতাহলে কিম জং-উনের অবস্থান কী? সংবিধান সংশোধনীর পর কোনো পরিবর্তন কি এসেছে? এটা বোঝার জন্য আসুন আমরা উত্তর কোরিয়া বা ডিপিআরকে এর সাংবিধানিক ইতিহাসটি একবার বিবেচনায় নিই। যখন ডিপিআরকে প্রতিষ্ঠিত হয়েছিল, তখন কিম ইল-সুংয়ের রাষ্ট্রীয় অবস্থান ছিল প্রধানমন্ত্রী এবং ১৯৪৮ সালের সংবিধান অনুসারে, ‘প্রধানমন্ত্রী ডিপিআরকে সরকারের প্রধান।’ তবে সংবিধানে উল্লেখ করা হয়নি যে কে হবেন রাষ্ট্রপ্রধান, যা স্বাভাবিকভাবেই এই ধারণার জন্ম দিয়েছিল যে এসপিএ প্রেসিডিয়ামের প্রধান হবেন রাষ্ট্রপ্রধান। মহান নেতার অহংবোধ থেকে কিম ইল-সুং সিদ্ধান্ত নিয়েছিলেন যে বিষয়টি নির্দিষ্ট করা দরকার।\xa0\n১৯৬৮ সালের ১ জুন রোডং সিনমুন–এ প্রকাশিত কঙ্গো-ব্রাজাভিলের জনগণের স্বাক্ষরিত একটি বার্তায় তাঁকে প্রথমে বিদেশিরা ‘রাষ্ট্রপ্রধান’ বলে অভিহিত করেছিলেন। এরপর আরও বহুবার কিম ইল-সুংকে রাষ্ট্রের প্রধান হিসেবে উল্লেখ করা হয়। ১৯৭২ সালের ডিসেম্বরে ডিপিআরকে নতুন সংবিধান প্রণয়ন করে, যাতে সরাসরি বলা হয়েছিল যে ডিপিআরকের প্রেসিডেন্ট সে দেশের রাষ্ট্রপ্রধান এবং তিনি রাষ্ট্রের সার্বভৌমত্ব প্রতিনিধিত্ব করবেন। সংবিধানের এই ধারা ১৯৯২ সালের সংশোধিত সংবিধানেও রাখা হয়েছিল। কিন্তু এর ঠিক দুই বছর পর কিম ইল-সুং মারা যান।\xa0\nকেবল ১৭৭২ ও ১৯৯২ সালের সংবিধানে স্পষ্টভাবে উল্লেখ করা হয়েছে যে ক্ষমতাসীন কিম-ডিপিআরকের প্রেসিডেন্ট রাষ্ট্রের প্রধান কিম ইল-সুংয়ের মৃত্যুর পর তাঁর ছেলে কিম জং-ইল তাঁর বাবার মতো কোনো পদক্ষেপ নেননি। তিনি কেবল জাতীয় প্রতিরক্ষা কমিশনের (এনডিসি) চেয়ারম্যান এবং পিপলস আর্মির সুপ্রিম কমান্ডারের পদটি ধরে রেখেছিলেন। কিম জং-ইল প্রেসিডেন্ট ছিলেন না এবং রাষ্ট্রপ্রধানও ছিলেন না। ভাইস প্রেসিডেন্টের কোনো পদও তিনি রাখেননি। ১৯৯৮ সালে নতুন সংবিধানে বলা হয়েছিল যে ‘এনডিসি হলো সামরিক দিকনির্দেশনার সর্বোচ্চ অঙ্গ এবং সেই অঙ্গ, যা জাতীয় প্রতিরক্ষা পুরোপুরি পরিচালনা করে ও ডিপিআরকে চেয়ারম্যানের এনডিসি সশস্ত্র বাহিনীর পুরোপুরি নেতৃত্ব দেয় এবং জাতির প্রতিরক্ষার ব্যবস্থা করে।’ কিম ইল-সুংকে চিরন্তন প্রেসিডেন্ট হিসেবে ঘোষণা করার সময় এসব পদ সংবিধান থেকে মুছে ফেলা হয়েছিল। ১৯৪৮ সালের সংবিধানেও রাষ্ট্রপ্রধান কে হবেন, তা নির্ধারণ করা হয়নি। কেবল ২০০৯ সালে সংবিধানে বলা হয়েছিল যে ‘ডিপিআরকে চেয়ারম্যানের এনডিসি হলেন ডিপিআরকের সর্বোচ্চ নেতা।’ উল্লেখযোগ্য যে এখানেও ‘রাষ্ট্রপ্রধানের’ পদের বিষয়টি উল্লেখ করা হয়নি।\xa0\nসংক্ষেপে: কেবল ১৯৭২ ও ১৯৯২ সালে সংবিধানে স্পষ্টভাবে উল্লেখ করা হয়েছিল যে ক্ষমতাসীন কিমের রাষ্ট্রীয় অবস্থান হচ্ছে তিনি ডিপিআরকের প্রেসিডেন্ট। এটি ২০০৯ সাল থেকে এই পদকে ‘সর্বোচ্চ নেতা’ হিসেবে অভিহিত করা হয়েছিল। যাহোক, সংবিধান কখনো অন্য কাউকে ‘রাষ্ট্রপ্রধান’ হিসেবে সংজ্ঞায়িত করেনি এবং এর সব উদ্দেশ্য ও অভিপ্রায় সব সময় বর্তমান কিমের জন্য নিবেদিত হয়ে আসছে। ডিপিআরকেতে সব সাংবিধানিক সংশোধনকে খুব অর্থবহ হিসেবে দেখার একটি অস্বাস্থ্যকর প্রবণতা রয়েছে। প্রকৃত কথাটি হচ্ছে এই সংশোধনীগুলো বেশির ভাগ অর্থহীন।\xa0\n\xa0\nনর্থ কোরিয়া নিউজ থেকে নেওয়া, ইংরেজি থেকে অনূদিত\n\xa0\nফিওদর টার্টিটস্কি উত্তর কোরিয়ার রাজনীতি বিষয়ে বিশেষজ্ঞ\n'}, {'headline': '\nভারতে ইন্টারনেট সংযোগের সঙ্গে টিভি ফ্রি\n', 'article': '\nভারতের ক্রমবর্ধমান ইন্টারনেট ব্যবহারকারীদের জন্য নতুন সুবিধা দিচ্ছেন দেশটির সবচেয়ে ধনী ব্যক্তি মুকেশ আম্বানির টেলিযোগাযোগ প্রতিষ্ঠান রিলায়েন্স জিও। প্রতিষ্ঠানটির নির্দিষ্ট কিছু ইন্টারনেট প্যাকের সঙ্গে বিনা মূল্যে ফোর-কে টিভি দেওয়ার কথা বলা হয়েছে।\nবার্ষিক কমপক্ষে ১৫ হাজার ৫৮৮ রুপির ইন্টারনেট প্যাকেজের গ্রাহক হলে এই টিভি দেওয়া হবে। সঙ্গে নেটফ্লিক্স ও আমাজন প্রাইম ভিডিওর মতো সেবাও মিলবে।\nজিওফাইবার নামের নতুন এই ব্রডব্যান্ড নেটওয়ার্কের ইন্টারনেট প্যাকেজ শুরু হয়েছে মাসে ৬৯৯ রুপি থেকে। গত বৃহস্পতিবার ভারতের ১ হাজার ৬০০ শহরে সেবা দেওয়া শুরু করেছে জিওফাইবার।\nরিলায়েন্স ইন্ডাস্ট্রিজের বেশির ভাগ ব্যবসায়ের প্রতিষ্ঠাতা মুকেশ আম্বানির বাবা ধিরুভাই আম্বানি। শুরু করেন বস্ত্র ব্যবসায়ী হিসেবে। ক্রমেই তা বেড়ে জ্বালানি, টেলিযোগাযোগ ও খুচরা পণ্যের বাজার দখলে নিয়েছে। ২০০২ সালে বাবার মৃত্যুর পর সে সম্পত্তি ভাগ করে নেন মুকেশ ও তাঁর ছোট ভাই অনিল আম্বানি। বর্তমানে রিলায়েন্স ইন্ডাস্ট্রিজের বাজারমূল্য প্রায় ১০ হাজার ৮০০ কোটি ডলার।\nভারতে শীর্ষ ইন্টারনেট সেবাদাতা হওয়ার জন্য এর আগেও নানা উপহার দিয়েছে আম্বানির প্রতিষ্ঠান। বছর তিনেক আগে নতুন গ্রাহকদের ছয় মাসের ফোর-জি ইন্টারনেট সেবা বিনা মূল্যে দিয়েছিল জিও। এতে দ্রুত নতুন গ্রাহক পেতে থাকে প্রতিষ্ঠানটি। প্রতিদ্বন্দ্বিতা বাড়তে থাকে। ছোট ভাই অনিল আম্বানি এই ব্যবসায় থেকে পিছু হটেন।\n১ গিগাবাইট মুঠোফোন ইন্টারনেট ডেটার দাম ২০১৬ সালে ২০৬ রুপি থেকে ২০১৮ সালে ১২ রুপিতে এসে ঠেকে। এতে অনেক নতুন ইন্টারনেট ব্যবহারকারী পায় ভারত।\nভোডাফোন-আইডিয়ার পরে ভারতে দ্বিতীয় বৃহত্তম টেলিযোগাযোগ সেবাদাতা জিও। বর্তমানে গ্রাহক ৩৪ কোটির বেশি। আর দেশটিতে এখনো ৭০ কোটি মানুষ ইন্টারনেটের বাইরেই রয়ে গেছে। সুতরাং বলা যায়, জিওর নতুন এই ইন্টারনেট সেবা অনেক মানুষকে ইন্টারনেটের আওতায় আনবে। সূত্র: সিএনএন\n'}, {'headline': '\nকাদিরের আত্মজীবনীটা হতো চমকপ্রদ\n', 'article': '\n\n\nহঠাৎ করেই পরপারে চলে গেলেন পাকিস্তানের কিংবদন্তি লেগ স্পিনার আবদুল কাদির। মৃত্যুর আগে আত্মজীবনী লেখা শুরু করেছিলেন এই সাবেক তারকা। সে আত্মজীবনী আর শেষ হলো না!\n\nআবদুল কাদিরের ক্যারিয়ার অনেক চমকপ্রদ ঘটনার সাক্ষী। কিন্তু সেই ঘটনাগুলো নিয়ে লেখা আনন্দময় একটা প্রকাশনা থেকে বঞ্চিত হলেন ক্রিকেটপ্রেমীরা। মৃত্যুর আগে আত্মজীবনী লেখার কাজে হাত দিয়েছিলেন তিনি। কিন্তু সেটি আর শেষ করে যাওয়া হলো না এই কিংবদন্তি লেগ স্পিনারের।\nছেলে সুলেমান কাদিরের বড় আক্ষেপ। লেখার কাজ নাকি প্রায় অর্ধেক সের ফেলেছিলেন তাঁর বাবা, ‘তিনি ১০০ পৃষ্ঠারও বেশি লিখে ফেলেছিলেন। আত্মজীবনীর মোড়ক উন্মোচন অনুষ্ঠানে তাঁর সাবেক সতীর্থ, প্রিয় বন্ধু ও বর্তমানে পাকিস্তানের প্রধানমন্ত্রী ইমরান খানকে ডাকার জন্য অনেক আগ্রহী ছিলেন। আর কয়েক মাসের মধ্যেই হয়তো সেই অনুষ্ঠানটা হতো। কিন্তু সেসব কিছুই হলো না।’\nঅনেক চমকপ্রদ ঘটনা দিয়ে নাকি কাদির সাজাচ্ছিলেন তাঁর আত্মজীবনী, শীর্ষ খেলোয়াড় হওয়ার জন্য তাঁকে কত কষ্টের ভেতর দিয়ে যেতে হয়েছে, সে কাহিনি লিখেছিলেন তিনি। ঘরোয়া ও আন্তর্জাতিক ক্যারিয়ারে অনেক চমকপ্রদ ঘটনার সাক্ষী ছিলেন তিনি। স্থান পেয়েছে সেগুলোও। ইমরান খানসহ পাকিস্তান দলের অন্য সতীর্থদের সঙ্গে তাঁর সম্পর্ক কেমন ছিল, সেটাও উল্লেখ করেছিলেন বইটায়।\nএ ছাড়া শেন ওয়ার্নের সঙ্গে কাদিরের সাক্ষাৎ, ভারতের বিপক্ষে ম্যাচগুলোতে ঘটা বিভিন্ন মজাদার কাহিনি স্থান পেয়েছিল লেখায়। আর্থিক দীনতায় থাকার সময় কীভাবে নিজের সকালের নাশতা ও রাতের খাবার জোগাড় করতেন, সে নিয়েও বইয়ে বিস্তারিত লিখেছিলেন কাদির। শুক্রবার হঠাৎ করেই হৃদ্\u200cরোগে আক্রান্ত হয়ে মৃত্যু হয়েছে কাদিরের। ব্যাপারটা খুবই আকস্মিক তাঁর পরিবারের কাছে। ছেলে সুলেমান জানিয়েছেন, তাঁর বাবার নাকি হৃদ্\u200cরোগ –সংক্রান্ত কোনো অসুস্থতাই ছিল না। বাবার এভাবে চলে যাওয়াটা কিছুতেই যেন মেনে নিতে পারছেন না ছেলে সুলেমান।\n'}, {'headline': '\nচন্দ্রযান-২–এর ব্যর্থতায় মন্ত্রীর কটাক্ষের পর সাধুবাদ পাকিস্তানের প্রথম নারী মহাকাশচারী নামিরার\n', 'article': '\nভারতের চন্দ্রযান-২ চাঁদে অবতরণের আগমুহূর্তেই নিয়ন্ত্রণকক্ষের সঙ্গে যোগাযোগ বিচ্ছিন্ন হওয়ায় পাকিস্তানের মন্ত্রী কটাক্ষ করেছিলেন। চন্দ্রযান-২–কে খেলনার সঙ্গে তুলনা করে পাকিস্তানের বিজ্ঞান ও প্রযুক্তিবিষয়ক মন্ত্রী ফাওয়াদ চৌধুরী বলেছিলেন, চাঁদের বদলে মুম্বাইয়ে নেমেছে। ফাওয়াদ চৌধুরীর কটাক্ষের পর ভারতের প্রচেষ্টাকে সাধুবাদ জানালেন পাকিস্তানের প্রথম নারী মহাকাশচারী নামিরা সালিম।\nচাঁদের দক্ষিণ মেরুতে অভিযানের চেষ্টা প্রশংসা করেছে মার্কিন মহাকাশ গবেষণা সংস্থা (নাসা)। এরপরই চন্দ্রযান-২–এর কথা বলতে গিয়ে ইসরোকে শুভেচ্ছা জানান নামিরা সালিম। তিনি প্রশংসা করে বলেন, ইসরোর প্রচেষ্টা প্রশংসনীয়। মহাকাশ গবেষণার ক্ষেত্রে ইসরোর এ অভিযান অনেক বড় ঐতিহাসিক একটি পদক্ষেপ। এর ফলে শুধু দক্ষিণ-পশ্চিম এশিয়া নয়, পুরো বিশ্ব লাভবান হবে। ইসরো অনেকাংশে সফল হয়েছে। যদি ১০০ শতাংশ সফল হতে পারত, তবে উপকৃত হত সারা বিশ্ব।\nএকেবারে শেষ মুহূর্তে ‘চন্দ্রযান-২’-এর সঙ্গে গত শুক্রবার রাতে যোগাযোগ বিচ্ছিন্ন হয়ে যায় ভারতের মহাকাশ গবেষণা সংস্থা ইন্ডিয়ান স্পেস রিসার্চ অর্গানাইজেশনের (ইসরো)। বিক্রমের সঙ্গে যোগাযোগ স্থাপন করতে পারেননি মহাকাশবিজ্ঞানীরা। চূড়ান্ত অবতরণের আগে ওই রোবোটিক গবেষণা যানটি চন্দ্রপৃষ্ঠে আছড়ে পড়েছে কি না, তা নিয়ে উদ্বেগ ছড়িয়ে পড়ে। তবে পরে ইসরোর পক্ষ থেকে বলা হচ্ছে, শেষ মুহূর্তে বিক্রম ল্যান্ডারের সঙ্গে নিয়ন্ত্রণকক্ষের যোগাযোগ বিচ্ছিন্ন হয়ে যায়। তবে চাঁদের পৃষ্ঠে বিক্রম ল্যান্ডারের অবস্থান ইসরো খুঁজে পেয়েছে। ল্যান্ডারের থার্মাল ইমেজ সংগ্রহ করেছে অরবিটার। তবে এখন পর্যন্ত কোনো যোগাযোগ করা যায়নি। চাঁদের দক্ষিণ মেরুতে এটি নামার কথা ছিল।\nএরপরই মিশন চন্দ্রযান-২ নিয়ে একের পর এক টুইট করে ভারতকে কটাক্ষ করতে থাকেন পাকিস্তানের মন্ত্রী ফাওয়াদ চৌধুরী। তিনি লিখেছেন, ‘...যে কাজটা করতে পারো না, সেটা করারই দরকার নেই। প্রিয় এন্ডিয়া।’ ভারত ইন্ডিয়ার বানান যেভাবে লেখে, তার বদলে ‘এন্ডিয়া’ লিখেছেন পাকিস্তানের মন্ত্রী। শেষ মুহূর্তে বিক্রম ল্যান্ডারের সঙ্গে ইসরোর নিয়ন্ত্রণকক্ষের যোগাযোগ বিচ্ছিন্ন হয়ে গেলেও নাসাসহ অনেকেই ইসরোর প্রশংসায় পঞ্চমুখ হয়েছে। ইসরোর সঙ্গে একত্রে কাজ করার ইচ্ছা প্রকাশও করেছে নাসা। এরপর প্রতিবেশী দেশ পাকিস্তানের মহাকাশচারীর প্রশংসা ভারতের জন্য বিশেষ তাৎপর্যপূর্ণই। কারণ, বর্তমান সময়ে দুই দেশের মধ্যকার সম্পর্ক বেশ জটিল অবস্থার মধ্য দিয়ে যাচ্ছে।\nপাকিস্তানের প্রথম নারী মহাকাশচারী নামিরা সালিম ২০০৮ সালে এভারেস্টে স্কাই ডাইভ করেছিলেন। মরক্কোয় থাকা নামিরা সালিম এভারেস্ট স্কাই ডাইভ করা প্রথম এশীয় নারী।\nপাঁচ বছর আগে যুক্তরাষ্ট্রের ক্যালিফোর্নিয়ায় পরীক্ষামূলক উড্ডয়নকালে ভার্জিন গ্যালাকটিকের স্পেসশিপটু নামের একটি বেসরকারি মহাকাশযান আকাশে বিধ্বস্ত হয়েছিল। পরে এর ধ্বংসাবশেষ মোহাবি মরুভূমিতে ছড়িয়ে পড়ে। মহাকাশযানটিতে থাকা দুই বৈমানিকের একজন নিহত ও অপরজন গুরুতর আহত হয়েছিলেন। এর উদ্যোক্তা ভার্জিনের প্রতিষ্ঠাতা স্যার রিচার্ড ব্রানসন। তাঁর সঙ্গে কাজ করছেন নামিরা সালিম। গ্যালাকটিক স্পেসশিপটুর দুর্ঘটনা স্যার রিচার্ড ব্র্যানসনের দীর্ঘদিনের লালিত মহাকাশ পর্যটনের স্বপ্নে বড় একটি আঘাত হিসেবে দেখা হয়।\nএর আগে যুক্তরাষ্ট্র, চীন ও রাশিয়া চন্দ্রজয় করেছে। তবে তা চাঁদের অন্য অঞ্চলে। ভারতের নভোযান চাঁদে অবতরণ করলে তারা চন্দ্রজয়ী চতুর্থ দেশ হিসেবে তালিকায় উঠে আসত। এটিই হতো চাঁদের দক্ষিণ প্রান্তের সবচেয়ে কাছাকাছি যাওয়া প্রথম নভোযান।\nএ অভিযান পরিচালনা করতে ভারতের ব্যয় হয়েছে এক হাজার কোটি রুপি। এ অর্থ এর আগে পরিচালিত যেকোনো দেশের চন্দ্রাভিযানের খরচের তুলনায় বহুগুণ কম। ইসরো বলছে, একই ধরনের অভিযানে মার্কিন সংস্থা নাসার ২০ গুণ অর্থ খরচ হয়ে থাকে।\nগত ২৩ জুলাই অন্ধ্র প্রদেশের শ্রীহরিকোটা থেকে উৎক্ষেপণ করা হয় চন্দ্রযান-২। দ্বিতীয়বারের চেষ্টায় এক মিনিটের মধ্যে সেটিকে উৎক্ষেপণ করা হয়। তার এক সপ্তাহ আগে প্রথমবারের উৎক্ষেপণ বাতিল হয়। তথ্যসূত্র: ইন্ডিয়া টুডে, টাইমস নাউ\nআরও পড়ুন:চাঁদের বদলে খেলনাটা নেমেছে মুম্বাইয়েচন্দ্রযান-২-এর প্রধান বিজ্ঞানীর জুতা কেনারও সামর্থ্য ছিল না\n'}, {'headline': '\n৪৪তম টরন্টো চলচ্চিত্র উত্সব\nটম হ্যাঙ্কস আসবেন বলে\n', 'article': '\nআরও একবার উল্লাসধ্বনি শোনা গেল, সচরাচর যেমনটা শোনা যায়। কিন্তু এবারের উল্লাসধ্বনি সহজে থামে না। চলতেই থাকে। ভিড়ের মধ্যে কেউ একজন গলা ফাটিয়ে চিৎকার করে ওঠে, টম! সম্মিলিত সেই চিৎকার যেন স্লোগানে রূপ নেয়। লালগালিচার সামনে অপেক্ষমাণ সৌভাগ্যবান আলোকচিত্রীরা তাঁদের ফোকাস দেখে নেন শেষবারের মতো। তিনি এলেন বলে!\nসাদা দাড়ি, চোখে মোটা ফ্রেমের চশমা। কে বলবে, তিনিই সেই ফরেস্ট গাম্প! হাতখানেক দূরে দাঁড়িয়ে। ফরেস্ট গাম্প, ফিলাডেলফিয়া, সেভিং প্রাইভেট রায়ান, ক্যাস্ট অ্যাওয়ে, ইউ হ্যাভ গট মেইল, দ্য টার্মিনাল মনে রাখার মতো কত কত ছবি তাঁর। পরপর দুবার সেরা অভিনেতা হিসেবে অস্কার জেতার অসামান্য রেকর্ড যাঁর। সেসবের বাইরে ‘দিলখোলা মানুষ’ বলেও খ্যাতি আছে টম হ্যাঙ্কসের। মনে হলো, কথা মিথ্যা নয়। কারও প্রশ্নে আপত্তি নেই তাঁর। হাসিমুখে সময় নিয়ে উত্তর দিয়ে যাচ্ছিলেন। পাশের এক সাংবাদিকের কী এক কথায় এমন মজা পেলেন যে রীতিমতো হাত-পা নেড়ে গাইতে শুরু করলেন ‘ট্যাট ট্যাট টারা’। আর সেখানেই মনে হয় বিপত্তিটা বাধল। তার সঙ্গী-সাথিরা সম্ভবত বুঝে গেলেন, বেশি হয়ে যাচ্ছে। হাত দেখিয়ে ইশারা করলেন টমকে। ঝট করে নিজেকে সামলে নিয়ে হাঁটতে শুরু করলেন তিনি। অপেক্ষমাণ বহু সাংবাদিকের হৃদয় ভেঙে দিয়ে ঢুকে গেলেন রয় থমসন হলে। সেখানে শুরু হয়ে গেছে তাঁর অভিনীত এ বিউটিফুল ডে ইন দ্য নেইবারহুড ছবির প্রদর্শনী।\nএকদিকে টম হ্যাঙ্কস, আরেক দিকে ড্যানিয়েল ক্রেগ। একদিকে জেনিফার লোপেজ তো আরেক দিকে ক্রিস্টেন স্টুয়ার্ট। রবার্ট প্যাটিনসন, ওয়েসলিœস্নাইপস, এডি মারফি নাকি নিকোলাস কেজ। কাকে ফেলে কার কাছে যাই? টরন্টো শহরে প্রতি সপ্তাহান্তই যেন একেকটা আনন্দ উৎসব। শনিবার সাপ্তাহিক ছুটির দিনে উৎসব জেগে উঠবে, সেটা বেশ বোঝা যাচ্ছিল। কিন্তু কে জানত, সাপ্তাহিক ছুটি কাটাতে হলিউডের তারকারা সব টরন্টো চলচ্চিত্র উৎসবের লালগালিচায় এসে হাঁটবেন।\n'}, {'headline': '\nএরশাদের পর রওশনও গৃহপালিত বিরোধীদলীয় নেতা: ফখরুল\n', 'article': '\n‘এরশাদকে ক্ষমতা দখল করার সুযোগ করে দিয়েছিলেন বিএনপির চেয়ারপারসন খালেদা জিয়া’—প্রধানমন্ত্রী শেখ হাসিনার এমন বক্তব্য অসত্য উল্লেখ করে বিএনপির মহাসচিব মির্জা ফখরুল ইসলাম বলেছেন, খালেদা জিয়া কোনোভাবেই জড়িত ছিলেন না। তিনি অভিযোগ করেন, এরশাদকে সঙ্গে নিয়ে প্রধানমন্ত্রী গণতন্ত্রকে ধ্বংস করেছেন।আজ সোমবার সকালে শেরেবাংলা নগরে জাতীয়তাবাদী মহিলা দলের ৪১তম প্রতিষ্ঠাবার্ষিকী উপলক্ষে দলের প্রতিষ্ঠাতা জিয়াউর রহমানের কবরে শ্রদ্ধা জানানোর অনুষ্ঠানে তিনি এসব কথা বলেন। তিনি বলেন, এই সংসদে এরশাদের পর রওশন এরশাদও গৃহপালিত বিরোধীদলীয় নেতার দায়িত্ব নিয়েছেন।\nগতকাল রোববার সংসদ অধিবেশনে সাবেক রাষ্ট্রপতি এইচ এম এরশাদের মৃত্যুতে আনা শোকপ্রস্তাবের আলোচনায় অংশ নিয়ে প্রধানমন্ত্রী শেখ হাসিনা বলেছেন, আদালতের রায় অনুযায়ী সাবেক সেনা শাসক জিয়াউর রহমান এবং এইচ এম এরশাদের শাসনামল অবৈধ। এ দুজনের কাউকে রাষ্ট্রপতি হিসেবে উল্লেখ করা বৈধ নয়। এই রায়ের মধ্য দিয়ে দেশে গণতন্ত্রের ধারা অব্যাহত রাখার সুযোগ হয়েছে। তিনি বলেন, ১৯৮২ সালে এরশাদকে ক্ষমতা দখল করার সুযোগ করে দিয়েছিলেন বিএনপির চেয়ারপারসন খালেদা জিয়া।\nপ্রধানমন্ত্রীর এ বক্তব্যের সমালোচনায় মির্জা ফখরুল অভিযোগ করেন, সংসদে প্রধানমন্ত্রী প্রায়ই অসত্য কথা বলেন, যার কোনো ভিত্তি নেই, ইতিহাস তা সাক্ষ্য দেয় না। এরশাদ যখন নির্বাচিত রাষ্ট্রপতিকে সরিয়ে দিয়ে ক্ষমতা দখল করে তখন শেখ হাসিনা বাংলাদেশ-ভারতের সীমান্তের কাছে বলেছিলেন এরশাদ আসাতে তিনি অখুশি নন।\nমির্জা ফখরুল বলেন, ‘প্রধানমন্ত্রী এরশাদকে সঙ্গে নিয়েই এ দেশের গণতন্ত্রকে ধ্বংস করেছেন এবং মানুষের অধিকারকে কেড়ে নিয়েছেন। কারণ, বরাবরই তিনি এরশাদকে সঙ্গে নিয়েই অ্যালায়েন্স করেছেন এবং তাঁদের সঙ্গে নিয়ে গণতন্ত্রকে হত্যা করে তাদেরই (জাতীয় পার্টি) বিরোধী দলে বসিয়েছেন। যেটাকে আমরা বলি এরশাদ হচ্ছে সম্পূর্ণভাবে আওয়ামী লীগের শেখ হাসিনার গৃহপালিত বিরোধীদলীয় নেতা ছিলেন এবং তাঁর মৃত্যুর পরে এখন সেই দায়িত্ব নিয়েছেন রওশন এরশাদ।’\nখালেদা জিয়ার প্রসঙ্গ টেনে বিএনপি মহাসচিব বলেন, রাজনৈতিক প্রতিহিংসার কারণে তাঁকে কারাগারে আটক করে রেখেছে। তিনি অত্যন্ত অসুস্থ। তাঁর কোনো চিকিৎসার ব্যবস্থা হচ্ছে না। তিনি জানান, মহিলা দলের প্রতিষ্ঠাবার্ষিকীতে খালেদা জিয়া ও গণতন্ত্রকে মুক্ত করার শপথ নিয়েছেন তাঁরা।\nজিয়াউর রহমানের কবরে শ্রদ্ধা জানানোর অনুষ্ঠানে আরও উপস্থিত ছিলেন মহিলা দলের সভাপতি আফরোজা আব্বাস, সাধারণ সম্পাদক সুলতানা আহমেদ, যুগ্ম সম্পাদক হেলেন জেরিন খান প্রমুখ।\n'}, {'headline': '\nরাজবাড়ীতে হত্যা মামলায় একজনের মৃত্যুদণ্ড\n', 'article': '\nরাজবাড়ীতে আবদুল জব্বার মোল্লা নামের এক ব্যক্তিকে কুপিয়ে ও পিটিয়ে হত্যার মামলায় একজনের মৃত্যুদণ্ড ও পাঁচজনের বিভিন্ন মেয়াদে কারাদণ্ড দিয়েছেন আদালত। আজ সোমবার দুপুর সোয়া ১২টার দিকে রাজবাড়ী জেলা ও দায়রা জজ আদালতের বিচারক নিলুফার সুলতানা এই রায় ঘোষণা করেন।মৃত্যুদণ্ডাদেশ পাওয়া আসামির নাম আরজু মোল্লা (৩৬)। তিনি রাজবাড়ীর কালুখালী উপজেলার দেওয়ালি গ্রামের বাসিন্দা। এ ছাড়া রোজিনা বেগম, বিল্লাল মোল্লা ও রাসেদ মোল্লাকে তিন বছর করে সাজা দেওয়া হয়েছে। অপর দুই আসামি খোরশেদ মোল্লা ও এরশাদ মোল্লাকে এক বছর করে সাজা দেওয়া হয়েছে।\nআদালত সূত্রে জানা যায়, দেওয়ালি গ্রামের বাসিন্দা আবদুল জব্বার মোল্লাকে ২০১৫ সালের ২৭ সেপ্টেম্বর রাতে বাড়ির পাশের মেহগনিবাগানে নিয়ে কুপিয়ে ও পিটিয়ে হত্যা করা হয়। হত্যাকাণ্ডের ঘটনায় নিহত ব্যক্তির ছেলে নাজমুল মোল্লা বাদী হয়ে কালুখালী থানায় রোজিনা বেগমকে প্রধান আসামি করে হত্যা মামলা দায়ের করেন। আদালত উভয় পক্ষের যুক্তিতর্ক শেষে এই রায় দেন।\nরাজবাড়ী জজ আদালতের সরকারি কৌঁসুলি (পিপি) উজির আলী শেখ এ তথ্যের সত্যতা নিশ্চিত করেছেন। তিনি বলেন, রায় ঘোষণার সময় আসামিরা আদালতে উপস্থিত ছিলেন। রায়ের পর তাঁদের কারাগারে পাঠানো হয়েছে।\n'}, {'headline': '\nঅ্যাপল-গুগলের পাল্টাপাল্টি বিবৃতি\n', 'article': '\nচীনের সংখ্যালঘু উইঘুর মুসলিম সম্প্রদায়কে নিরাপত্তার জন্য হুমকি বলে মনে করছে সে দেশের সরকার। তাই সে সম্প্রদায়ের আইফোন ব্যবহারকারীদের লক্ষ্য করে হ্যাকিং হচ্ছে নিয়মিত। মূলত তাদের ওপর নজরদারি চালাতে চীন সরকারই হ্যাকিংয়ের নির্দেশ দিয়েছে বলে নিশ্চিত করেছিল মার্কিন প্রতিষ্ঠান অ্যাপল। এদিকে অ্যাপলের প্রতিদ্বন্দ্বী প্রতিষ্ঠান গুগল জানিয়েছে, আইফোনের নিরাপত্তাজনিত ত্রুটির কারণেই হ্যাকিং হচ্ছে। এ নিয়ে প্রতিষ্ঠান দুটির মধ্যে চলমান দ্বন্দ্ব নিয়ে চলছে আলোচনা।\nগুগলের প্রজেক্ট জিরোর নিরাপত্তা গবেষকেরা জানান, অ্যাপলের পাঁচটি নিরাপত্তাজনিত ত্রুটির কারণে দুই বছর ধরে একটি বিশেষ সম্প্রদায়ের আইফোন ব্যবহারকারীদের আইফোন হ্যাক করা হয়েছিল।\nতবে গুগলের গবেষকেরা সম্প্রদায়ের নাম উল্লেখ না করলেও বিভিন্ন সংবাদমাধ্যম উইঘুরদের ওপর চীনের নজরদারি নিয়ে বিভিন্ন প্রতিবেদন প্রকাশ করে। মার্কিন সংবাদ সংস্থা রয়টার্স জানায়, উইঘুর ভ্রমণকারীদের ওপর গুপ্তচরবৃত্তি করতে এশিয়ার টেলিযোগাযোগ প্রতিষ্ঠানগুলো হ্যাক করে চীন।\nঅ্যাপল বলেছে, গুগলের গবেষকদের বর্ণনা অনুযায়ী আক্রমণ অতটা জোরালো নয়। আর আক্রমণে শুধু উইঘুর জাতি–সম্পর্কিত এক ডজনের মতো ওয়েবসাইট হ্যাক করা হয়েছে। আর প্রমাণ অনুযায়ী হ্যাকিংয়ের মেয়াদ ছিল দুই মাস। দুই বছর ছিল না। আর গুগল অভিযোগ জানানোর ১০ দিনের মধ্যেই তা সংশোধন করা হয়েছে বলে জানায় অ্যাপল।\nআরেক বিবৃতিতে গুগল জানায়, ‘আমরা আমাদের গবেষণার সপক্ষে অবস্থান নিচ্ছি।’ যদিও স্মার্টফোনের বাজারে গুগল ও অ্যাপল প্রতিদ্বন্দ্বী। তারপরও সমস্যা সমাধানে অ্যাপল ও অন্যান্য প্রতিষ্ঠানের সঙ্গে কাজ করে যাবে তারা। গুগলের ‘প্রজেক্ট জিরো’ বিভিন্ন নিরাপত্তাজনিত ত্রুটি নিয়ে কাজ করে থাকে। গত বছর ইনটেলের চিপে নিরাপত্তাজনিত সমস্যা সমাধানে বড় ভূমিকা রাখে প্রজেক্ট জিরো।\xa0\nপ্রীতম রাভা, সূত্র: রয়টার্স\n'}, {'headline': '\nসাতক্ষীরার সাবেক সিভিল সার্জন কারাগারে\n', 'article': '\nহাসপাতালের যন্ত্রপাতি কেনার নামে ১৬ কোটি ৬১ লাখ টাকা লোপাটের অভিযোগে দায়ের হওয়া মামলায় সাতক্ষীরার সাবেক সিভিল সার্জন তৌহিদুর রহমানকে কারাগারে পাঠানো হয়েছে।\nআজ সোমবার তৌহিদুর রহমান সাতক্ষীরা জেলা ও দায়রা জজ আদালতে আত্মসমর্পণ করলে তাঁর জামিন নামঞ্জুর করে তাঁকে কারাগারে পাঠানোর আদেশ দেন বিচারক শেখ মফিজুর রহমান।\nতৌহিদুর রহমান ৮ সেপ্টেম্বর পর্যন্ত জামিনে ছিলেন। উচ্চ আদালত থেকে পাওয়া তাঁর এই জামিনের মেয়াদ শেষ হলে তিনি আজ নিম্ন আদালতে আত্মসমর্পণ করেন। তিনি জামিন চাইলে আদালত নামঞ্জুর করেন।\nআদালত সূত্রে জানা যায়, সাতক্ষীরা সদর হাসপাতালসহ জেলা স্বাস্থ্য বিভাগের ১৬ কোটি টাকা ৬১ লাখ টাকার মালামাল কিনতে দুর্নীতির ঘটনায় সাতক্ষীরার নাগরিক আন্দোলন মঞ্চ আন্দোলন শুরু করে। এ নিয়ে বিভিন্ন পত্রপত্রিকায় প্রতিবেদন প্রকাশিত হয়। এরপর এ ঘটনার তদন্ত শেষে দুর্নীতি দমন কমিশন (দুদক) খুলনা জেলা সমন্বিত কার্যালয়ের পক্ষ থেকে মামলা হয়। সাতক্ষীরার তৎকালীন সিভিল সার্জন তৌহিদুর রহমানসহ নয়জনের বিরুদ্ধে মামলা করেন দুদকের প্রধান কার্যালয়ের উপসহকারী পরিচালক জালালউদ্দিন।\nমামলার অন্য আসামিরা হলেন সাতক্ষীরা সদর হাসপাতালের তৎকালীন স্টোরকিপার এ কে এম ফজলুল হক, হিসাবরক্ষক আনোয়ার হোসেন, রাজধানীর ২৫/১ তোপখানা রোডের বেঙ্গল সায়েন্টিফিক অ্যান্ড সার্জিক্যাল কোম্পানির কর্ণধার ঠিকাদার মো. জাহের উদ্দিন সরকার, তাঁর ছেলে মো. আহসান হাবিব, জাহের উদ্দিনের বাবা মার্কেন্টাইল ট্রেড ইন্টারন্যাশনালের কর্ণধার হাজী আবদুস সাত্তার সরকার, তাঁর ভগ্নিপতি ইউনিভার্সেল ট্রেড করপোরেশনের কর্ণধার মো. আসাদুর রহমান, জাহের উদ্দিন সরকারের নিয়োগকৃত প্রতিনিধি কাজী আবু বকর সিদ্দিক ও মহাখালী নিমিউ অ্যান্ড টিসির সহকারী প্রকৌশলী এ এইচ এম আবদুল কুদ্দুস।\nমামলার আসামি হিসাবরক্ষক আনোয়ার হোসেন আত্মসমর্পণ করে এখন কারাবন্দী।\n'}, {'headline': '\nপরিত্যক্ত বাজারের ব্যাগে নবজাতক\n', 'article': '\nফেনীর ফুলগাজী উপজেলায় সড়কের পাশে পড়ে থাকা বাজারের ব্যাগের ভেতর পাওয়া গেল নবজাতক কন্যাশিশু। স্থানীয় একটি স্বেচ্ছাসেবক সংগঠনের তত্ত্বাবধানে ফেনী ২৫০ শয্যার জেনারেল হাসপাতালে শিশুটির চিকিৎসা চলছে।\nস্থানীয় কয়েকজন জানান, গতকাল রোববার রাত নয়টার দিকে উপজেলার আনন্দপুর ইউনিয়নের হাসানপুর এলাকায় ফেনী-পরশুরাম আঞ্চলিক সড়কের পাশে একটি বাজারের ব্যাগ পড়ে থাকতে দেখেন তাঁরা। ব্যাগ থেকে শিশুর কান্নার আওয়াজ শোনা যাচ্ছিল। তাঁরা এগিয়ে গিয়ে ব্যাগের মধ্যে একটি নবজাতক কন্যাশিশু দেখতে পান। ব্যাগ থেকে শিশুটিকে উদ্ধার করে তাঁরা হাসপাতালে পাঠান।\nএ তথ্যের সত্যতা নিশ্চিত করেছেন আনন্দপুর ইউনিয়ন পরিষদের (ইউপি) সদস্য আকরাম আলী সেলিম। তিনি বলেন, সড়কের পাশে পড়ে থাকা বাজারের ব্যাগ থেকে শিশুটিকে উদ্ধার করা হয়। শিশুটিকে তাৎক্ষণিকভাবে চিকিৎসার জন্য ফেনী সদর হাসপাতালে নেওয়া হয়।\nফেনী ২৫০ শয্যার জেনারেল হাসপাতালের আবাসিক চিকিৎসা কর্মকর্তা মো. আবু তাহের পাটোয়ারী জানান, শিশুটির চিকিৎসা চলছে। স্থানীয় বেসরকারি স্বেচ্ছাসেবী সংগঠন সহায় শিশুটির দেখভাল করছে।\nসহায়ের সংগঠক দুলাল তালুকদার জানান, ইতিমধ্যে শিশুটিকে প্রতিপালনের জন্য নিতে কয়েকজন আগ্রহ প্রকাশ করেছেন।\n'}, {'headline': '\nময়মনসিংহে ট্রাকের ধাক্কায় ২ পথচারী নিহত\n', 'article': '\nময়মনসিংহের ত্রিশাল উপজেলায় চালক নিয়ন্ত্রণ হারালে ট্রাকের ধাক্কায় দুই পথচারী নিহত হন। আজ সোমবার সকাল আটটার দিকে সাইনবোর্ড এলাকায় ঢাকা-ময়মনসিংহ মহাসড়কে এ দুর্ঘটনা ঘটে।\nদুর্ঘটনার তথ্যের সত্যতা নিশ্চিত করেছেন ত্রিশাল ফায়ার সার্ভিস ও সিভিল ডিফেন্সের স্টেশন কর্মকর্তা মুনীম সারওয়ার।\nনিহত দুই পথচারীর পরিচয় নিশ্চিত করেছে পুলিশ। তাঁরা হলেন ফজলু মিয়া (৫০) ও আলাল উদ্দীন (৬৫)। তাঁরা দুজনই ত্রিশাল উপজেলার নারায়ণপুর গ্রামের বাসিন্দা।\nত্রিশাল ফায়ার সার্ভিস ও সিভিল ডিফেন্সের স্টেশন কর্মকর্তা মুনীম সারওয়ার এবং ত্রিশাল থানার ভারপ্রাপ্ত কর্মকর্তা (ওসি) আজিজুর রহমান জানান, আজ সকালে সাইনবোর্ড এলাকায় ময়মনসিংহগামী একটি ট্রাকের চালক নিয়ন্ত্রণ হারালে ট্রাকটি রাস্তার পাশে বিদ্যুতের খুঁটির সঙ্গে ধাক্কা লেগে খাদে পড়ে যায়। এ সময় রাস্তার পাশ দিয়ে হেঁটে যাওয়া ফজলু মিয়া ও আলাল উদ্দীন ট্রাকের ধাক্কায় ঘটনাস্থলেই মারা যান।\n'}, {'headline': '\n‘মানুষ ভোট দিতে পারে না, এমন নির্বাচন করতে দেওয়া হবে না’\n', 'article': '\n‘আপনারা যদি মনে করেন, খুব সহজে নির্বাচন করে ক্ষমতায় এসে গেছি, এ ধরনের নির্বাচনই হতে থাকবে, তাহলে এটি হবে খুব ভুল কথা। এ ধরনের নির্বাচন আর করতে দেওয়া হবে না।’\xa0\nক্ষমতাসীন আওয়ামী লীগকে উদ্দেশ্য করে এ কথা বলেছেন জাতীয়তাবাদী সমাজতান্ত্রিক দল জাসদের স্থায়ী কমিটির সদস্য ও জাহাঙ্গীরনগর বিশ্ববিদ্যালয়ের সাবেক উপাচার্য আনোয়ার হোসেন। তিনি বলেছেন, মুক্তিযুদ্ধে আওয়ামী লীগের যে দর্শন ছিল, সেটি এখন হারিয়ে গেছে।\nগতকাল রোববার রাতে শেরপুরে জাসদের এক কর্মিসভায় এসব কথা বলেন অধ্যাপক আনোয়ার। শেরপুর শহরের নিউমার্কেট এলাকার একটি হোটেলে এ সভা অনুষ্ঠিত হয়। সভায় প্রধান অতিথির বক্তব্যে এসব কথা বলেন। জাসদ শেরপুর জেলা শাখা এর আয়োজন করে। এতে সভাপতিত্ব করেন আয়োজক দলের সভাপতি মনিরুল ইসলাম লিটন।\nআওয়ামী লীগকে উদ্দেশ্য আনোয়ার হোসেন বলেন, ‘একটি বড় রাজনৈতিক দল যখন তার দর্শন হারিয়ে ফেলে, আমাদের সংবিধানের আদর্শ থেকে সরে আসে, ক্ষমতায় গিয়ে স্বাধীনতাবিরোধীদের সঙ্গে হাত মিলিয়ে লুটপাট আর সম্পদের ভাগাভাগি করে, তখন দেশের জন্য ভয়াবহ বিপদ।’\nআনোয়ার হোসেন আরও বলেন, যে নির্বাচনে মানুষ ভোট দিতে পারে না, সে ধরনের নির্বাচন বাংলাদেশের মানুষ আর চায় না। সে ধরনের নির্বাচন আর করতে দেওয়া হবে না। বাংলাদেশের নির্বাচনে জয়লাভ করতে হলে মানুষকে ভালোবাসতে হবে। মানুষের দুঃখ-কষ্টে তার সঙ্গে থাকতে হবে।\nজাসদের নেতা আনোয়ার বলেন, ‘যখন প্রশাসন মনে করে রাজনৈতিক দলতো কিছু না, আমরাই তো সব কিছু করেছি—তাহলে সেটি আরও বড় ভয়াবহ বিপদ। সেই বিপদের দিকেই বাংলাদেশ এগিয়ে যাচ্ছে।’\nআনোয়ার হোসেন আরও বলেন, বাংলাদেশের কৃষক রক্ত-ঘাম ঝরিয়ে ফসল, ধান উৎপাদন করেন। কিন্তু সেগুলোর ন্যায্যমূল্য পান না। কৃষকদের উৎপাদিত ফসলের ন্যায্যমূল্য নিশ্চিত করতে হবে। এ জন্য প্রয়োজনে উন্নত বিশ্বের মতো কৃষকদের ভর্তুকি দিতে হবে।\nআনোয়ার হোসেন বলেন, ‘আমরা সামনের দিকে এগোচ্ছি। আমাদের অর্থনীতি সমৃদ্ধ হচ্ছে। এই ধারা অব্যাহত রাখতে হলে আমরা যে কথা বলছি, অর্থাৎ যারা লুটপাট, দুর্নীতিতে নিমজ্জিত, তাদেরকে রুখতে হবে। দুর্নীতি-বৈষম্যের অবসান করে দেশে সুশাসন কায়েম করতে হবে। তাহলেই এ দেশ হবে বিশ্বের অন্যতম একটি উন্নত দেশ।’\nসভায় আরও বক্তব্য দেন জেলা জাসদের সহসভাপতি লাল মোহাম্মদ শাহজাহান ও যুগ্ম সাধারণ সম্পাদক এ কে এম ছামেদুল হক। সভায় জাসদের কর্মীসহ আমন্ত্রিত অতিথিরা উপস্থিত ছিলেন।\n'}, {'headline': '\nমা-মেয়ে ধর্ষণ মামলায় গুলিবিদ্ধ আসামি গ্রেপ্তার\n', 'article': '\nসিলেটের ওসমানীনগর উপজেলায় মা ও মেয়েকে ধর্ষণ ও অপহরণ মামলার আসামিকে গুলিবিদ্ধ অবস্থায় গ্রেপ্তার করেছে পুলিশ। গতকাল রোববার দিবাগত রাত একটার দিকে উপজেলার উমরপুর ইউনিয়নের কামালপুর গ্রাম থেকে আসামিকে গ্রেপ্তার করা হয়। এ সময় পুলিশের কাজে বাধা দেওয়ার অভিযোগে আসামির বাবাকেও গ্রেপ্তার করা হয়।\nগ্রেপ্তার আসামির নাম খোকন মিয়া (২৮)। তিনি বাগেরহাটের কচুয়া উপজেলার ধননগর গ্রামের বাসিন্দা। গুলিবিদ্ধ খোকনকে সিলেট এম এ জি ওসমানী মেডিকেল কলেজ হাসপাতালে ভর্তি করা হয়েছে।\nখুলনার এক নারী (৩৪) খোকনের বিরুদ্ধে বিয়ের কথা বলে তাঁকে ধর্ষণ এবং মেয়েকে অপহরণ ও ধর্ষণের অভিযোগ তুলে মামলা করেন । পুলিশ ও মামলার নথি থেকে জানা গেছে, খুলনার ওই নারীকে বিয়ের কথা বলে স্বামী-স্ত্রী পরিচয়ে ওসমানীনগরে একসঙ্গে ভাড়া বাসায় থাকতেন খোকন মিয়া। গত ১৪ আগস্ট ঢাকায় যাওয়ার কথা বলে ওই নারীর কিশোরী মেয়েকে (১৩) নিয়ে যান খোকন। এরপর থেকে দুজনের খোঁজ পাচ্ছিলেন না ওই নারী। মেয়ে নিখোঁজ উল্লেখ করে থানায় সাধারণ ডায়েরি (জিডি) করেন। ৪ সেপ্টেম্বর মেয়ে গোপনে মাকে ফোন করে জানায়, তাকে খোকন অপহরণ করে উমরপুরে নিয়ে গেছে এবং একাধিকবার ধর্ষণ করেছে। পরে ওই নারী গতকাল রাতে ওসমানীনগর থানায় মামলা করেন। পুলিশের ভাষ্য, গতকাল রাত একটার দিকে পুলিশ আসামি ধরতে উমরপুরের কামালপুরে অভিযান চালায়। এ সময় কিশোরীকে উদ্ধার করা হয়। খোকনকে গ্রেপ্তার করে ফেরার পথে খোকনের বাবা জাহাঙ্গীর আলীর নেতৃত্বে একদল লোক আসামি ছিনিয়ে নিতে পুলিশের ওপর হামলা চালায়। এ সময় পুলিশ গুলি ছুড়লে আসামি খোকনের ডান পায়ে গুলি লাগে। এ ঘটনায় পুলিশ বাদী হয়ে জাহাঙ্গীরের বিরুদ্ধে এসল্ট মামলা করে তাঁকে গ্রেপ্তার দেখিয়েছে।\nওসমানীনগর থানার ভারপ্রাপ্ত কর্মকর্তা (ওসি) এস এম আল মামুন প্রথম আলোকে জানান, কিশোরীকে উদ্ধার করে সিলেট এম এ জি ওসমানী মেডিকেল কলেজ হাসপাতালের ওয়ান স্টপ ক্রাইসিস সেন্টারে (ওসিসি) ভর্তি করা হয়েছে। গুলিবিদ্ধ খোকনকেও হাসপাতালে ভর্তি করা রয়েছে। আর খোকনের বাবা জাহাঙ্গীর আলীকে আদালতে পাঠানোর প্রস্তুতি চলছে।\n'}, {'headline': '\n৯৯৯ নম্বরে ফোন করে বাল্যবিয়ে বন্ধ\n', 'article': '\n৯৯৯ নম্বরে ফোন করে বাল্যবিবাহ ঠেকালেন কুমিল্লার দাউদকান্দি উপজেলার বিটেশ্বর বাল্য বিবাহ ও যৌন হয়রানি প্রতিরোধ কমিটি। গতকাল শনিবার এ ঘটনা ঘটে।এলাকাবাসী ও থানা-পুলিশ সূত্রে জানা যায়, শনিবার রাতে উপজেলার একটি গ্রামে ১৫ বছরের এক কিশোরীর বাল্যবিয়ে হচ্ছিল। এ সময় উপজেলার বিটেশ্বর বাল্য বিবাহ প্রতিরোধ কমিটির সদস্যরা বিভিন্ন মাধ্যমে বিয়েটি ঠেকানোর চেষ্টা করেন। কিন্তু তাঁরা ব্যর্থ হন। পরে নিরুপায় হয়ে ৯৯৯ নম্বরে ফোন করেন। ৯৯৯ নম্বরে ফোন করার পর পরই দাউদকান্দি থানা-পুলিশ ঘটনাস্থলে পৌঁছে বাল্যবিয়েটি বন্ধ করে দেয়। বিয়ের আসর থেকে পাত্রী, পাত্রীর মা, পাত্রীর দুলাভাই, পাত্র, বিয়ের কাজী ও মাওলানাকে আটক করে থানায় নিয়ে যাওয়া হয়। পরে গতকাল বিকেলে মুচলেকা দিয়ে তাঁদের ছেড়ে দেওয়া হয়।\nদাউদকান্দি মডেল থানার ভারপ্রাপ্ত কর্মকর্তা (ওসি) মো. রফিকুল ইসলাম বলেন, উপজেলা নির্বাহী কর্মকর্তা ও নির্বাহী হাকিম কামরুল ইসলাম খানের পরামর্শে, মেয়েটির আইনগত নির্ধারিত বয়স হলে ওই ছেলের সঙ্গেই বিয়ের কার্যক্রম সম্পন্ন হবে এবং অন্যরা ভবিষ্যতে এলাকায় আর কোনো বাল্যবিয়ের কাজে সহযোগিতা করবে না—এমন মর্মে মুচলেকা দেওয়ার পর তাঁদের ছেড়ে দেওয়া হয়।\n'}, {'headline': '\nবঙ্গবন্ধু সেতুর দ্বিগুণ টোল পদ্মায়\n', 'article': '\nনিজস্ব অর্থায়নে হলেও চালু হওয়ার পর পদ্মা সেতু পার হতে মোটা অঙ্কের টোল (গাড়িভেদে নির্দিষ্ট পরিমাণ টাকা) দিতে হবে। বর্তমানে পদ্মা নদী ফেরিতে (শিমুলিয়া–কাওড়াকান্দি) পাড়ি দিতে যে টাকা লাগে, সেতু পার হতে এর চেয়ে গড়ে দেড় গুণ বেশি টাকা খরচ করতে হবে। আর বঙ্গবন্ধু সেতুর টোলের সঙ্গে তুলনা করলে তা হবে দ্বিগুণেরও বেশি।\nফেরিতে করে একটি বড় বাস পদ্মা নদী পার হতে লাগে ১ হাজার ৫৮০ টাকা। পদ্মা সেতু হলে টোল দিতে হবে ২ হাজার ৩৭০ টাকা। বর্তমানে বঙ্গবন্ধু সেতু পার হওয়ার জন্য বড় বাসের টোল ৯০০ টাকা।\nপদ্মা সেতুর দৈর্ঘ্য ৬ দশমিক ১৫ কিলোমিটার। অন্যদিকে বঙ্গবন্ধু সেতুর দৈর্ঘ্য প্রায় ৫ কিলোমিটার। বঙ্গবন্ধু সেতুতে ব্যয় হয়েছিল প্রায় ৪ হাজার কোটি টাকা। ১৯৯৮ সালে বঙ্গবন্ধু সেতু চালু হওয়ার সময় টোলের হার ছিল বেশ কম। ২০১১ সালে তা বাড়ানো হয়।\nসড়ক পরিবহন ও সেতু মন্ত্রণালয় সূত্র জানায়, বিদেশি অর্থায়নে সেতু নির্মাণ করা হলে কত টাকা টোল ধার্য করা উচিত, সে বিষয়ে দাতাদের শর্ত বা পরামর্শ থাকে। কিন্তু দেশীয় অর্থায়নে নির্মিত সেতুর ক্ষেত্রে এ রকম কোনো নীতিমালা নেই। সাধারণত সেতু হওয়ার আগে ফেরিতে যে হারে টোল নেওয়া হয়, সেতুতেও সেই হারে টোল নির্ধারণ করে থাকে সড়ক ও জনপথ অধিদপ্তর (সওজ)।\nএ বিষয়ে সেতু বিভাগের জ্যেষ্ঠ সচিব খোন্দকার আনোয়ারুল ইসলাম প্রথম আলোকে বলেন, বিদ্যমান ফেরির চেয়ে সেতু হলে দেড় গুণ টোল ধরা স্বাভাবিক নিয়ম (স্টান্ডার্ড প্র্যাকটিস)। এরপরও যদি সরকার মনে করে বেশি হচ্ছে, তাহলে কমাতে পারে।\n\nপদ্মা সেতুর দৈর্ঘ্য ৬ দশমিক ১৫ কিলোমিটার বঙ্গবন্ধু সেতুর দৈর্ঘ্য প্রায় ৫ কিলোমিটার পদ্মা সেতু প্রকল্পের সার্বিক অগ্রগতি ৭৩ শতাংশ মূল সেতুর কাজ এগিয়েছে ৮৩ শতাংশ ২০২১ সালের জুনে পদ্মা সেতু চালুর ঘোষণা\n\nএখন পর্যন্ত পদ্মা সেতু প্রকল্পের সার্বিক অগ্রগতি ৭৩ শতাংশ। এর মধ্যে মূল সেতুর কাজ এগিয়েছে ৮৩ শতাংশ। ২০২১ সালের জুনে সেতু চালু করার ঘোষণা দিয়েছে সরকার।\nপদ্মা সেতু চালুর পর ১৫ বছরের জন্য একটি টোল হারের তালিকা করেছে সেতু বিভাগ। তালিকা অনুসারে, ছোট ট্রাকের জন্য ১ হাজার ৬২০ টাকা টোল প্রস্তাব করা হয়েছে। মাঝারি ট্রাকের টোল ২ হাজার ১০০ টাকা। বড় ট্রাকের ২ হাজার ৭৭৫ টাকা। চার এক্সেলের ট্রেইলারের টোল হবে ৪ হাজার টাকা। ট্রেইলারের ক্ষেত্রে চার এক্সেলের পর প্রতি এক্সেলে দেড় হাজার টাকা টোল যোগ হবে। প্রতি ১৫ বছর পরপর টোলের হার ১০ শতাংশ করে বাড়ানো হবে।\n২০১২ সালে নিজস্ব অর্থায়নে পদ্মা সেতু নির্মাণের সিদ্ধান্ত নেয় সরকার। পদ্মা সেতু প্রকল্প বাস্তবায়ন করছে সেতু বিভাগ। সেতু নির্মাণের জন্য তাদেরকেঋণ হিসেবে টাকা দিচ্ছে অর্থ মন্ত্রণালয়। এই ঋণ সুদসহ ৩৫ বছরে ফেরত দিতে হবে। গত ২৯ আগস্ট অর্থ মন্ত্রণালয়ের সঙ্গে সেতু বিভাগের এ নিয়ে চুক্তি হয়। এই চুক্তিতে পদ্মা সেতুতে চলাচলকারী যানবাহনের টোলের হার কী হবে, কত বছরে টোল আদায় হবে, টোলের টাকা কীভাবে পরিশোধ করতে হবে, এর বিস্তারিত উল্লেখ রয়েছে। ২০২১-২২ অর্থবছর থেকে ঋণের কিস্তি পরিশোধ শুরু হবে।\nকত পরিশোধ করতে হবেএখন পর্যন্ত পদ্মা সেতু প্রকল্পের ব্যয় ধরা হয়েছে ৩০ হাজার ১৯৩ কোটি টাকা। এর মধ্যে জাপান সরকারের ঋণ মওকুফ ফান্ডের অর্থ ৩০০ কোটি টাকা। এই অর্থ পরিশোধ করতে হবে না। ফলে সেতু বিভাগকে আসল হিসেবে ২৯ হাজার ৯০০ কোটি টাকা সরকারকে ফেরত দিতে হবে। এর সঙ্গে বাড়তি ১ শতাংশ হারে সুদ গুনতে হবে। অর্থাৎ সুদে–আসলে পরিশোধ করতে হবে ৩৬ হাজার ৪০৩ কোটি টাকা।\nসেতু বিভাগ সূত্র বলছে, টোল আদায়ের হার ঠিক করা হয়েছে যানবাহন চলাচলের পূর্বাভাস ধরে। ২০২১ সালে পদ্মা সেতু দিয়ে প্রায় ৮ হাজার যানবাহন চলাচল করবে। ৩৫ বছর পর যানবাহনের সংখ্যা দিনে ৭১ হাজার ছাড়িয়ে যাবে। ব্যয় বৃদ্ধি বা যানবাহন কম চললে টোলের হার নিয়ে পুনরায় ভাবতে হবে।\nটোলের টাকা কীভাবে ব্যয় হবেসেতু বিভাগ সূত্র জানায়, প্রথম বছরই সরকারকে ৬০০ কোটি টাকা কিস্তি পরিশোধ করতে হবে। টোল থেকে আয়ের লক্ষ্যমাত্রা ধরা হয়েছে ৪৬৮ কোটি টাকা। আয় থেকে ১৫ শতাংশ হারে ভ্যাট দিতে হবে। টোল আদায়ের জন্য যে ঠিকাদার নিয়োগ দেওয়া হবে, তাদের পেছনে ব্যয় করতে হবে। ফলে শুরুতে আয়ের চেয়ে ব্যয়ের পরিমাণ বেশি হবে। ১৫ বছর পর যানবাহনের চলাচল বেড়ে গেলে এবং টোলের হার বাড়ানো হলে আয় করতে শুরু করবে সেতু বিভাগ।\nপদ্মা সেতু প্রকল্পের বিশেষজ্ঞ দলের প্রধান অধ্যাপক জামিলুর রেজা চৌধুরী প্রথম আলোকে বলেন, সরকার বিনিয়োগ করছে। টোলের মাধ্যমে সেই টাকা তুলে অন্য প্রকল্পে কাজে লাগাতে পারবে। এটা স্বাভাবিক প্রক্রিয়া। ফেরির দেড় গুণ টোল বেশি নয়। চলাচলে সময় অনেক বেঁচে যাবে।\n'}, {'headline': '\nটেলিভিশনে বিশ্বকাপ বাছাইপর্বের ম্যাচ\n', 'article': '\n\n\nতাজিকিস্তানের দুশানবে থেকে আগামীকাল বিশ্বকাপ বাছাইয়ে বাংলাদেশের প্রথম ম্যাচটি সরাসরি সম্প্রচার করবে বেসরকারি টেলিভিশন চ্যানেল বাংলা টিভি।\n\nকাল বিশ্বকাপ ও এশিয়ান কাপ বাছাইয়ে বাংলাদেশের প্রথম ম্যাচ। প্রতিপক্ষ আফগানিস্তান। তাজিকিস্তানের দুশানবেতে বাংলাদেশ সময় রাত আটটায় শুরু হবে খেলাটি। খেলাটি সরাসরি সম্প্রচার করবে বেসরকারি টেলিভিশন চ্যানেল বাংলা টিভি। ম্যাচটি আফগানিস্তানের মাটিতেই অনুষ্ঠিত হওয়ার কথা ছিল। কিন্তু নিরাপত্তা-শঙ্কা থাকায় খেলাটি হচ্ছে তাজিকিস্তানে।\nএই ম্যাচটি ছাড়াও বিশ্বকাপ ও এশিয়ান কাপ বাছাইয়ের বাকি সাতটি ম্যাচও বাংলা টিভি সরাসরি সম্প্রচার করবে।\nবিশ্বকাপ ও এশিয়ান কাপ বাছাইয়ে এশিয়া অঞ্চলে গ্রুপ ‘ই’তে খেলছে বাংলাদেশ। আফগানিস্তান ছাড়া গ্রুপে বাংলাদেশের অন্য তিন প্রতিপক্ষ ভারত, ওমান ও এশিয়ান চ্যাম্পিয়ন কাতার।\nএই গ্রুপে বাংলাদেশ বাদে বাকি দলগুলো ইতিমধ্যেই একটি করে ম্যাচ খেলে ফেলেছে। গুয়াহাটিতে ওমান ২-১ গোলে হারিয়েছে ভারতকে। দোহায় কাতারের বিপক্ষে আফগানিস্তান হেরেছে ৬-০ গোলে।\n'}, {'headline': '\nমহাকাশ বিজ্ঞানীদের শ্রদ্ধা জানালেন সোনাক্ষী\n', 'article': '\nভারতের চন্দ্রাভিযান ব্যর্থ হয়েছে, তাতে কী? অক্ষয়দের মঙ্গল অভিযান তো সফল! কেবল ভারতেই ছবিটি আয় করেছে ১৯৩ দশমিক ১৪ কোটি রুপি। আর ফ্লপ হতে হতে এই ছবির মধ্য দিয়েই একটি সুপারহিট ছবির অভিনেত্রী হতে পারলেন বলিউড তারকা সোনাক্ষী সিনহা।\nমিশন মঙ্গল-এর দলটির সঙ্গে কাজ করে ভীষণ আপ্লুত সোনাক্ষী। তিনি মনে করেন ছবিটি সফল হওয়ার অন্যতম কারণ, এখানে দেশের একটি বড় সাফল্য তুলে ধরা হয়েছে। তা ছাড়া এতে অভিনয় করেছেন অক্ষয় কুমার, বিদ্যা বালান, তাপসী পান্নুদের মতো তারকা অভিনয়শিল্পীরা।মিশন মঙ্গল ছবির সাফল্যের জন্য মহাকাশ বিজ্ঞানীদের শ্রদ্ধা জানিয়েছেন তিনি, যাঁদের কারণে মানুষের চাঁদ ও মঙ্গলে যাওয়ার স্বপ্ন পূরণ হচ্ছে। তিনি বলেন, ‘যে বিজ্ঞানীদের অক্লান্ত শ্রমের ফসল এই অভিযানগুলো, তাঁদের প্রতি আমার বিনম্র শ্রদ্ধা।’\n২০১০ সালে সালমান খানের সঙ্গে দাবাং ছবির মধ্য দিয়ে বলিউডে পা রেখেছিলেন সোনাক্ষী। এরপর থেকে তাঁর নামই হয়ে গেল দাবাং গার্ল। এ বছরই মুক্তি পাচ্ছে ছবির তৃতীয় কিস্তি দাবাং থ্রি। তবে বহু প্রতীক্ষার পর মিশন মঙ্গল-এর মধ্য দিয়ে সাফল্যের দেখা পাওয়া প্রসঙ্গে তিনি বলেন, ‘সবার ক্যারিয়ারেই উত্থান-পতন থাকে। যদিও আমার কিছু ছবি ব্যবসাসফল হয়নি, তাই বলে আমি যে খারাপ অভিনয় করেছি তা নয়। আমি যদি খারাপ অভিনয় করতাম, লোকে আমাকে পরের ছবিগুলো করতে ডাকত না।’দাবাং থ্রির পর সোনাক্ষীকে আবারও দেখা যাবে অজয় দেবগনের বিপরীতে ভুজ: দ্য প্রাইড অব ইন্ডিয়া ছবিতে। শিগগিরই একটি জীবনীচিত্রেও কাজ করার ইঙ্গিত দিয়েছেন এই অভিনেত্রী। হিন্দুস্তান টাইমস\n'}, {'headline': '\nআইফা ২০১৯\nযেসব পণ্য নজর কেড়েছে\n', 'article': '\nআইফাকে ইউরোপের সবচেয়ে বড় ইলেকট্রনিকস ভোক্তা পণ্যের মেলা বলা হয়। নতুন প্রযুক্তির টিভি, স্মার্টফোন, স্মার্ট যন্ত্র-প্রযুক্তি মানুষের জীবনকে কীভাবে আরও সহজ করে তুলতে পারে, তা-ই দেখানো হয় এতে। জার্মানির বার্লিনে এবারের আসর বসেছে ৬ সেপ্টেম্বর। চলবে ১১ সেপ্টেম্বর পর্যন্ত। ১০ সেপ্টেম্বর নতুন আইফোনের ঘোষণা আসতে পারে বলে অনেকে ভেবেছিলেন, এবার হয়তো আইফা কিছুটা ম্লান হবে। শোরগোল কিছুটা কম হয়েছে বটে, তবে চমক কিছু কম ছিল না। ‘ছিল না’ বলছি, কারণ নতুন পণ্যের ঘোষণা সচরাচর মেলার শুরুর দিকে দেওয়া হয়। এখনো দুটি দিন বাকি আছে।\nওয়াকম্যানের ৪০ বর্ষপূর্তি সংস্করণসনির গান শোনার যন্ত্র ওয়াকম্যানের ৪০ বছর পূর্তি উপলক্ষে আরেকটি ওয়াকম্যান এনেছে জাপানি প্রতিষ্ঠানটি। অনেকে বলছেন, প্রচারণার কৌশল। তা কিছুটা বটে। কারণ ক্যাসেটে ফিতা ঘোরার ব্যাপারটি আসলে ৩.৬ ইঞ্চি পর্দায় একটানা চলা ভিডিও। তবে এটাও ঠিক, এ যুগে এসে কে ক্যাসেট টেপের ওয়াকম্যান চেয়েছিল? এর বদলে ডিজিটাল মিউজিক প্লেয়ারই ভালো। ব্যাটারিতে টানা ২৬ ঘণ্টা চলবে। সঙ্গে থাকছে ১৬ গিগাবাইট মেমোরি। দাম কিন্তু একদম কম না, ৪৯০ ডলার।\nঅ্যাডিডাস আরপিটি-০১ক্রীড়াসামগ্রী নির্মাতা হিসেবেই অ্যাডিডাসের পরিচিতি। এবার এনেছে হেডফোন। সেটাও অবশ্য জার্মান প্রতিষ্ঠানটি বানাচ্ছে না। নিজ নামে বানিয়ে নিচ্ছে জাউন্ড নামের আরেকটি প্রতিষ্ঠানের কাছ থেকে। তবে নকশাটা বেশ। শব্দের মানও খারাপ না। দাম ১৬৯ ডলার।\nএলজি ওলেড এইটকেগত জানুয়ারিতে যুক্তরাষ্ট্রের লাস ভেগাসের সিইএস মেলায় ঘোষণা দেওয়া হয়েছিল এলজির ওলেড পর্দার এইটকে রেজল্যুশনের ৮৮ ইঞ্চি টিভির। বিশ্বের প্রথম এইটকে ওলেড টিভিও বলেছিল প্রতিষ্ঠানটি। এখন সেটি বাজারে এল। ছবির মান, নকশা মিলিয়ে টিভিটি চমৎকার। আর দাম? ৪২ হাজার ডলার। আরেকটি সমস্যা হলো, পর্যাপ্ত এইটকে রেজল্যুশনের বিষয়বস্তুর অভাব।\nস্যামসাং গ্যালাক্সি ফোল্ডএপ্রিলে বাজারে আসার কথা ছিল। তাই এই স্মার্টফোনকে কোনোভাবেই নতুন বলার সুযোগ নেই। তবে যা বলা হয়েছিল, তার চেয়ে উন্নত করা হয়েছে বলে দাবি করছে স্যামসাং। আর আইফাতেই প্রথম দর্শনার্থীদের ফোনটি ব্যবহারের সুযোগ দেওয়া হয়েছে। আর কবে বাজারে আসছে, এখন তা-ও আমরা জানি। ১৮ সেপ্টেম্বর থেকে ইউরোপে, এবং পরবর্তী ‘কয়েক সপ্তাহের মধ্যে’ যুক্তরাষ্ট্রের দোকানে শোভা পাবে স্যামসাং গ্যালাক্সি ফোল্ড। দক্ষিণ কোরিয়ায় এরই মধ্যে এসে গেছে। স্যামসাং বলছে, নতুন ঘরানার ফোন। তবে গ্রাহক কীভাবে নেবেন, তা-ই এখন দেখার বিষয়। ফোনের পেছনে হাজার দুয়েক ডলার খরচ করার মানুষ খুব বেশি নেই।\nএলজি জি৮এক্স থিনকিউএলজির স্মার্টফোন লাইনআপ বেশ ভালোই বলতে হবে। তবু কেন যেন জনপ্রিয়তা পায়নি। দুই পর্দার জি৮এক্স থিনকিউ স্মার্টফোনের ঘোষণা আগেই দিয়েছিল এলজি। আইফাতে নেড়েচেড়ে দেখার সুযোগ দিয়েছে প্রতিষ্ঠানটি। তবে দ্বিতীয় পর্দাটি আদৌ কোনো কাজে লাগবে কি না, তা নিয়ে যথেষ্ট সন্দেহ আছে। তবে সেটা নাকি চাইলে খুলে রাখা যাবে। এখন দেখা যাক, ফোনটির জন্য কেমন দাম হাঁকে তারা।\nসূত্র: ম্যাশেবল\n'}, {'headline': '\nচাকরিজীবী থেকে সফল উদ্যোক্তা\n', 'article': '\n\nবাবা বলেছিলেন, তুমি যা হতে চাও, তা–ই হও। নিজে হতে চেয়েছিলেন প্রকৌশলী। যদিও তা আর হওয়া হয়নি।\xa0\nঢাকা বিশ্ববিদ্যালয়ে ভর্তি হয়েছিলেন পদার্থবিদ্যায়। গণিতের যন্ত্রণায় মাঝপথে ছেড়ে দিয়ে ভর্তি হলেন করাচিতে একটি ইনস্টিটিউটের লোকপ্রশাসন বিভাগে। বিদেশি এক প্রতিষ্ঠান বাংলাদেশ ছেড়ে যাওয়ার সুবাদে নাম লেখালেন উদ্যোক্তার তালিকায়। এরপর রচিত হলো এসিআইয়ের রূপকথা; যেটি এখন বাংলাদেশের শিল্প খাতের একটি অনন্য ব্র্যান্ড, মানুষের আস্থার নাম, কর্মীদের ভালোবাসার নাম।\xa0\nগল্পটি এম আনিস উদ দৌলার, এসিআইয়ের চেয়ারম্যান। এ দেশের কয়েকজন সফল উদ্যোক্তার তালিকা করলে আনিস উদ দৌলার নামটি রাখতেই হবে। অনেক ক্ষেত্রে তিনি আবার অনন্য। দেশের যে কয়েকজন উদ্যোক্তা ব্যবসাপ্রতিষ্ঠানকে ব্যক্তিনির্ভর না রেখে করপোরেটে রূপ দিয়েছেন, দেশীয় প্রতিষ্ঠানে আন্তর্জাতিক মানের ব্যবস্থাপনা নিশ্চিত করেছেন, সুপরিচিত দেশীয় ব্র্যান্ড তৈরি করেছেন, তাঁদের মধ্যে একজন আনিস উদ দৌলা।\xa0\nআনিস উদ দৌলার এসিআই এখন বছরে সাড়ে ৭ হাজার কোটি টাকা লেনদেন বা টার্নওভারের ব্যবসায়ী গোষ্ঠী। এর অধীনে কোম্পানি আছে প্রায় ২৫টি। ওষুধ, কৃষি, অটোমোবাইল, ভোগ্যপণ্য, সুপারস্টোর মিলিয়ে বহু খাতে তাদের ব্যবসা। অনেক পণ্যের বাজারেই তারা শীর্ষস্থানীয়।\nআনিস উদ দৌলার গল্প শুনতে গত বুধবার গিয়েছিলাম রাজধানীর তেজগাঁওয়ে তাঁর কার্যালয়ে। ভাড়া ভবনে সাদামাটা অফিস। আনিস উদ দৌলার কক্ষটিও সাধারণ, সব জায়গায় মিতব্যয়িতার ছাপ। আনিস উদ দৌলা বললেন, এসিআইয়ের অনেক কোম্পানিরই অভিজাত কার্যালয় রয়েছে। তবে তাঁর নিজের জীবন পুরোটাই পরিমিতিবোধের। তাই কার্যালয়েও পরিমিতির ছাপ।\n\nআমরা জন্ম, বড় হওয়া, উদ্যোক্তা হওয়ার গল্প শুনলাম প্রায় দেড় ঘণ্টা ধরে। তিনি স্বল্পভাষী। কথা বলেন নিচুস্বরে, ধীরে। সবকিছুতেই গাম্ভীর্য ও ব্যক্তিত্বের ছাপ। পুরো সময়ে আনিস উদ দৌলা একবারই শুধু হেসেছেন। সেটা পরে বলছি।\nআনিস উদ দৌলার জন্ম ১৯৩৪ সালে, ফরিদপুরে। সাত ভাইবোনের মধ্যে ছয় নম্বর তিনি। তাঁর মা রত্নগর্ভা। পিতাও সন্তানদের আজকের শৃঙ্খলাবদ্ধ সুপ্রতিষ্ঠিত জীবন দেখে নিশ্চয়ই গর্বিত হতেন। কারণ, তিনি (আনিস উদ দৌলার বাবা) চেয়েছিলেন, সন্তানেরা সব সময় শৃঙ্খলার মধ্যে থাকুক। প্রতিষ্ঠিত হোক।\xa0\nতিন বেতের কৈশোরআনিস উদ দৌলা গল্প শুরু করলেন কৈশোর থেকে। তাঁর বাবা ছিলেন সরকারি কৌঁসুলি। সন্তানদের ইংরেজি শেখার ওপর ব্যাপক জোর ছিল তাঁর। রাতে ইংরেজি গ্রামার আর নামতা না পড়িয়ে তিনি সন্তানদের ঘুমাতে দিতেন না। নিয়মকানুন ছিল কঠোর।\xa0\nআনিস উদ দৌলা বলেন, ‘বাবা আমাদের তিন ভাইয়ের জন্য তিন আকারের তিনটি বেত রাখতেন। বড় ভাইয়ের জন্য বড়, আমার জন্য মাঝারি, আর ছোট ভাইয়ের জন্য ছোটটি। সেটা ছিল আমাদের নিয়মের মধ্যে রাখার হাতিয়ার। অবশ্য আমাদের মধ্যে নিয়মের বিচ্যুতি একেবারেই হতো না।’\nবাবার কাছ থেকে শৃঙ্খলার পাশাপাশি সততাও শিখেছেন আনিস উদ দৌলা। তিনি জানান, সেই সময় সরকারি কৌঁসুলিদের অবৈধ অর্থ আয়ের অনেক সুযোগ ছিল। কিন্তু তাঁর বাবা কখনো সেই পথে যাননি। পরিবারে আর্থিক অনটন ছিল না, কিন্তু বিলাসিতাও ছিল না।\nগণিতের যন্ত্রণাফরিদপুরের জিলা স্কুল ও রাজেন্দ্র কলেজ থেকে পড়ে ১৯৫২ সালে ঢাকা বিশ্ববিদ্যালয়ে পদার্থবিদ্যায় ভর্তি হন আনিস উদ দৌলা। পড়াশোনার চেয়ে খেলাধুলায় মনোযোগ ছিল বেশি। তিনবার খেলার সেরা বা স্পোর্টস চ্যাম্পিয়ন (লাফ ও দৌড়) হয়েছিলেন। ক্রিকেটে ওপেনিং বোলার ছিলেন তিনি। গণিত তাঁর বিশেষ পছন্দ ছিল না। কিন্তু পদার্থবিজ্ঞানের প্রায় পুরোটাই গণিত।\nএরই মধ্যে আনিস উদ দৌলা একদিন বিভাগে এশিয়া ফাউন্ডেশনের একটি বৃত্তির বিজ্ঞপ্তি দেখলেন, যেখানে করাচির একটি ইনস্টিটিউটে পড়ার সুযোগ দেওয়ার কথা বলা হয়। সেটি আবার চালাত আমেরিকানরা। ‘আই কিউ’ পরীক্ষাপ্রার্থী ছিলেন ৩০০ জন। আনিস উদ দৌলা বৃত্তিটি পেলেন, করাচিতে লোকপ্রশাসনে ভর্তি হলেন। তাঁর মতে, এটাই তাঁর জীবনের মোড় ঘুরিয়ে দিয়েছিল।\nআনিস উদ দৌলা বলেন, ‘পশ্চিম পাকিস্তানে গিয়ে নিজের মধ্যে পিছিয়ে থাকার হীনম্মন্যতা বোধ হয়নি। বাঙালিদের বড় দুর্বলতা ছিল ইংরেজি না জানা। আমি খুব ভালো ইংরেজি জানতাম।’\n১৯৫৯ সালে স্নাতকোত্তর শেষ হয়। ইচ্ছা ছিল সিএসপি পরীক্ষা দিয়ে সরকারি চাকরিতে যোগ দেওয়ার। সিএসপি দিলেন। পরীক্ষা ভালো হলো। মৌখিক পরীক্ষা দিতে হবে, এর মধ্যে কয়েকটি বেসরকারি চাকরির আবেদন করলেন। চাকরি হলো পাকিস্তান অক্সিজেনে, আঞ্চলিক শাখা ব্যবস্থাপক পদে। এরই মধ্যে সিএসপির মৌখিক পরীক্ষার জন্য ডাকল। তিনি পাকিস্তান অক্সিজেনের মহাব্যবস্থাপকদের একজন ছিলেন ব্রিটিশ নাগরিক। তাঁর কাছে আনিস উদ দৌলা জানতে চাইলেন, পরীক্ষা দিতে যাবেন কি না। উত্তর পেলেন, আড়াই হাজার টাকা মাইনা ছেড়ে ৭৫০ টাকার চাকরিতে যাওয়ার দরকার কী। এই ব্যবধান তো সারা জীবনই থাকবে।\xa0\nআর সরকারি চাকরিতে যাওয়া হলো না আনিস উদ দৌলার।\xa0\nচারটি প্রশ্ন ব্যবসায়ের মূলনীতি কী ‘মানুষের জীবনমানের উন্নতি’—এটাই এসিআইয়ের মূলনীতি। এসিআইও জীবনমানের উন্নতিতে ভূমিকা রাখে, এমন পণ্যের ব্যবসা করে। ভবিষ্যতে সম্প্রসারণেও সেটা মাথায় রাখে। সফলতার কারণ এসিআইয়ের সফলতার কারণ তিনটি। যেমন এক. পণ্যের মান রক্ষা। দুই. কর্মীদের ভালো রাখা। কারণ, কর্মীরা ভালো থাকলে নিজের সবটুকু প্রতিষ্ঠানকে দেয়। তিন. ক্রেতার আস্থা ও নীতিনির্ধারকদের বিশ্বস্ততা অর্জন। নতুনদের প্রতি পরামর্শ এক. নিজেকে তৈরি করতে হবে। কিছু একটা ক্ষেত্রে পারদর্শিতা অর্জন করতে হবে। যা তাঁকে আলাদা করবে। দুই. যে কাজটি পছন্দ, সেটিই করতে হবে। তিন. চটজলদি সফলতা পাওয়ার কোনো সুযোগ নেই। তাই কঠোর পরিশ্রম করতে হবে। সরকারের উদ্দেশে স্বাধীনতার পরে বাংলাদেশের অর্জন অসামান্য। তবে সমাজে দুর্নীতি কম থাকলে অর্জন আরও বেশি হতো। তাই সরকারের উচিত দুর্নীতি দমনে সবচেয়ে বেশি জোর দেওয়া।\nপাকিস্তানিদের অক্সিজেন বন্ধপশ্চিম পাকিস্তানে বিভিন্ন জায়গায় চাকরির পর ১৯৭০ সালে ঢাকায় বদলি হন আনিস উদ দৌলা। ইতিমধ্যে বাংলাদেশে মুক্তির আন্দোলন শুরু হয়ে গেছে। বঙ্গবন্ধু শেখ মুজিবুর রহমান পূর্ব পাকিস্তান থেকে পশ্চিমে টাকা পাঠাতে নিষেধ করে দিয়েছেন। তখন পাকিস্তান অক্সিজেনের পণ্য বিক্রির টাকা পশ্চিম পাকিস্তানে যেত, পরে খরচের টাকা আসত। আনিস উদ দৌলা পাকিস্তান অক্সিজেনকে চিঠি লিখলেন, আর টাকা পাঠানো যাবে না। এর বদলে ব্যাংকে হিসাব খুলে সেই টাকা রাখা শুরু হলো।\nআনিস উদ দৌলা জানান, মুক্তিযুদ্ধ শুরুর পর বিমানবাহিনীতে যাতে অক্সিজেন সরবরাহ করতে না হয়, এ জন্য তাঁরা ইচ্ছে করে কারখানা বন্ধ করে দিলেন। বললেন, সংস্কার করতে হবে। নথিপত্র এমনভাবে তৈরি করলেন, যাতে সেটা ধরা না যায়। এতে পাকিস্তানি বিমানবাহিনীর অক্সিজেন সরবরাহ বন্ধ হলো, যা উড়োজাহাজ চালাতে লাগে।\xa0\nআইসিআই থেকে এসিআই\xa0১৯৮৭ সালে আনিস উদ দৌলা ইম্পিরিয়াল কেমিক্যাল ইন্ডাস্ট্রিজের (আইসিআই) বাংলাদেশের ব্যবস্থাপনা পরিচালক হিসেবে যোগ দেন। লোকসানে থাকা প্রতিষ্ঠানটিকে দুই বছরের মধ্যে লাভে আনেন তিনি। পাঁচ বছরের মাথায় আইসিআই জানায়, তারা বিশ্বব্যাপী তাদের ছোট ব্যবসা বন্ধ করে দেবে। আনিস উদ দৌলাকে তারা বাংলাদেশের ব্যবসা কেনার প্রস্তাব দেয়।\nআনিস উদ দৌলা বলেন, ‘আমি তাদের বললাম, আমার কাছে টাকা নেই। তারা বলল, টাকা আপনি ধীরে ধীরে দেন। কিন্তু কর্মীদের ভালো রাখতে হবে। এটাই শর্ত। এরপর পাঁচ বছরে আমি অর্থ শোধ করেছি। কর্মীদের একজনও আইসিআইকে অভিযোগ জানায়নি।’\nআইসিআইয়ের সঙ্গে মিলিয়ে নাম রাখা হলো এসিআই। লোগোও কাছাকাছি। এসিআই পণ্যের মান ঠিক রাখা, কর্মীদের সুরক্ষা ও জীবনমানের উন্নতি, ব্যবস্থাপনায় মান রক্ষার ওপর জোর দিল। সুফল পেল দ্রুতই।\xa0\nআনিস উদ দৌলা বলেন, ‘ব্যবস্থাপনায় বাংলাদেশি প্রথম আইএসও (ইন্টারন্যাশনাল স্ট্যান্ডার্ড অর্গানাইজেশন) সনদ পাওয়া কোম্পানি এসিআই। আমরা আরেকটি মূলনীতি ঠিক করেছিলাম, লাভ-লোকসান যা-ই হোক, পণ্যের মানে কোনো ছাড় দেব না।’\nএরপর কেটে গেছে ২৭ বছর। এসিআই বড় হয়েছে, আরও বড় হচ্ছে।\xa0\nকাজই শখএসিআইয়ে এখন নেতৃত্ব দেন আনিস উদ দৌলার একমাত্র পুত্র আরিফ দৌলা। তিনি পড়েছেন গণিতে, দেশের বাইরে। নিজে গণিত এড়াতে লোকপ্রশাসনে গেলেন, আর ছেলে গণিতে কেন? আনিস উদ দৌলা হাসলেন। বললেন, ছেলে গণিত পছন্দ করে।\nছেলেকে কোম্পানিতে আনতে শর্ত মানতে হয়েছে আনিস উদ দৌলাকে। শর্তটি হলো, তাঁকে সব সিদ্ধান্ত নেওয়ার ক্ষমতা দিতে হবে। আনিস উদ দৌলাও ছেলেকে কয়েকটি শর্ত দিয়েছেন। সেগুলোর মধ্যে ছিল, মানুষের জীবনমানের উন্নতি কোম্পানির মূলনীতি। সেটা মাথায় রেখে কোম্পানিকে এগিয়ে নিতে হবে।\nএখন আনিস উদ দৌলা সকালে কার্যালয়ে যান। সারা দিন কাজ করেন। সন্ধ্যায় বাসায় ফেরেন। কোম্পানির সব বিষয়ে নজর রাখেন তিনি। তবে হস্তক্ষেপ করেন না। মাঝেমধ্যে পরামর্শ দেন। ব্যত্যয় হলে জানান।\xa0\nবাসায় ফিরে স্ত্রীর সঙ্গে সময় কাটানো, দাবা খেলা, পিয়ানো বাজানো তাঁর কাজ। পিয়ানোটা জাপানের ইয়ামাহা কোম্পানি দিয়েছে। তাদের সঙ্গে এসিআইয়ের ব্যবসা আছে।\xa0\nআনিস উদ দৌলা বলেন, ‘আমি খুব একটা আমুদে লোক নই। কাজই আমার শখ।’\xa0\nশান্তি এসেছে, প্রশান্তি নয়আনিস উদ দৌলার সন্তান মোট তিনজন। এক ছেলে (আশরাফ উদ দৌলা) ১৯৮৯ সালে ১৪ বছর বয়সে দুর্ঘটনায় মারা গেছেন। এটাই তাঁর জীবনের সবচেয়ে কষ্টকর ঘটনা। মেয়ে সুস্মিতা আনিস এসিআই ফরমুলেশনসের ব্যবস্থাপনা পরিচালক।\nজানতে চাইলে আনিস উদ দৌলা তাৎক্ষণিকভাবে তাঁর ঘনিষ্ঠ চারজন উদ্যোক্তার নাম বলেন। স্কয়ারের স্যামসন এইচ চৌধুরী, রেনাটার সৈয়দ হুমায়ুন কবির, ট্রান্সকমের লতিফুর রহমান ও অ্যাপেক্সের সৈয়দ মঞ্জুর এলাহী। তাঁদের মধ্যে স্যামসন এইচ চৌধুরী ও সৈয়দ হুমায়ুন কবির প্রয়াত। লতিফুর রহমান ও মঞ্জুর এলাহীর সঙ্গেও এখন আর তেমন একটা দেখা হয় না।\nজীবনের ৮৫ বছর কেটে গেছে। আনিস উদ দৌলার কাছে জানতে চাইলাম, তৃপ্তি কতটুকু? তিনি বললেন, ‘শান্তি (পিস) এসেছে, প্রশান্তি (ট্রাঙ্ককুইলিটি) আসেনি।’ কেন, আনিস দৌলার জবাব, ‘শান্তি আসলে উপলব্ধির বিষয়। এসিআইকে আমি ওপরে ওঠাতে পেরেছি। ব্যর্থ হওয়া খুব সহজ, সফল হওয়া কঠিন। এসিআই ব্যর্থ হয়নি। এটাই আমার জীবনের শান্তি।’\nপ্রশান্তি কেন আসেনি? আনিস উদ দৌলা শেষ করলেন এই বলে, ‘প্রশান্তি একটি দৃষ্টিভঙ্গির বিষয়। আমরা অনেক কিছু করতে পারতাম। সেটা পারিনি। এই যে সমাজে ডেঙ্গুর মতো কত বিপর্যয়, প্রশান্তি কী করে আসে?’\xa0\nএকনজরে জন্ম ১৯৩৪ সালে। ফরিদপুরের গোপালগঞ্জ মহকুমার (বর্তমানে জেলা) রাতইল ঘোনাপাড়া গ্রামে। পিতার নাম খান বাহাদুর মোহাম্মদ ইসমাইল। মায়ের নাম কাকাবুন নেসা বেগম। ভাইবোন আনিস উদ দৌলা মা–বাবার সাত সন্তানের মধ্যে ৬ নম্বর। তাঁর ভাইবোনেরা সবাই সুপরিচিত। এর মধ্যে বড় বোন ফিরোজা বেগম (প্রয়াত) উপমহাদেশের প্রখ্যাত নজরুলসংগীতশিল্পী। ভাইদের মধ্যে বড় মসিহ উদ দৌলা সেনাবাহিনীর ব্রিগেডিয়ার জেনারেল পদ থেকে অবসর নেন। ছোট ভাই আসাফ উদ দৌলা শিল্পী ও সাবেক সচিব। পরিবার আনিস উদ দৌলার স্ত্রী নাজমা দৌলা। সন্তান তিনজন। ছেলে আরিফ দৌলা এসিআইয়ের ব্যবস্থাপনা পরিচালক। মেয়ে সুস্মিতা আনিস এসিআই ফরমুলেশনসের ব্যবস্থাপনা পরিচালক। আরেক ছেলে আশরাফ দৌলা ১৪ বছর বয়সে দুর্ঘটনায় মারা যান। এসিআই প্রতিষ্ঠা ১৯৯২ সালে। ব্রিটিশ বহুজাতিক ইম্পিরিয়াল কেমিক্যাল কোম্পানি (আইসিআই) বাংলাদেশে তাদের ব্যবসা হস্তান্তর করে চলে যায়। আনিস উদ দৌলার হাতে শুরু হয় অ্যাডভান্সড কেমিক্যাল কোম্পানির (এসিআই)। কোম্পানি সংখ্যা এসিআই গ্রুপের অধীনে এখন কোম্পানির সংখ্যা প্রায় ২৫টি। ওষুধ, কৃষি, ভোগ্যপণ্য, খাদ্যপণ্য, নিত্যব্যবহার্য পণ্য, বাণিজ্যিক যান, মোটরসাইকেল ইত্যাদি খাতে ব্যবসা রয়েছে তাদের। পণ্য বিক্রি গ্রুপের মোট বার্ষিক টার্নওভার বা পণ্য বিক্রি দাঁড়িয়েছে প্রায় সাড়ে সাত হাজার কোটি টাকা। ২০১৭–১৮ অর্থবছরে পুঁজিবাজারে নিবন্ধিত এসিআইয়ের দুই প্রতিষ্ঠানের বিক্রি ছিল ৬ হাজার ২৬৬ কোটি টাকা। কর্মসংস্থান এসিআইতে কাজ করেন ১০ হাজারের মতো কর্মী।\n'}, {'headline': '\nতালেবানদের ক্যাম্প ডেভিডে আমন্ত্রণ জানিয়ে সমালোচিত ট্রাম্প\n', 'article': '\nআফগানিস্তানে একটি স্থায়ী সমাধানের উদ্দেশ্যে তালেবান নেতৃত্বের সঙ্গে ট্রাম্প প্রশাসন আলাপ-আলোচনা চালাচ্ছিল। একটি চুক্তির খসড়া চূড়ান্ত হওয়ার পথে ছিল। এসব কথা মোটামুটি সবাই জানে। তবে ট্রাম্প যে মার্কিন প্রেসিডেন্টের অবকাশনিবাস হিসেবে পরিচিত ক্যাম্প ডেভিডে বৈঠক করতে তালেবান নেতাদের আমন্ত্রণ জানিয়েছিলেন, তাও আবার ৯/১১-এর প্রাক্কালে—এই তথ্য তাঁর প্রশাসনের বাইরে কারও জানা ছিল না।\nগত শনিবার এক টুইটে ট্রাম্প বলেন, ৮ সেপ্টেম্বর ক্যাম্প ডেভিডে তালেবান নেতাদের সঙ্গে এক গোপন বৈঠকের ব্যবস্থা করা হয়েছিল। তবে গত বৃহস্পতিবার কাবুলে তালেবানের হামলায় এক মার্কিন সেনাসহ ১৬ জন নিহত হওয়ার ঘটনার পর তালেবানের সঙ্গে আলোচনার প্রশ্নই ওঠে না। আলোচনায় নিজেদের অবস্থান শক্ত করার জন্য তালেবান এই হামলা চালিয়েছে। এরা কেমন মানুষ, যারা নিজের দর-কষাকষির ক্ষমতা বাড়ানোর জন্য মানুষ খুন করতে প্রস্তুত?\n২০০১ সালের ১১ সেপ্টেম্বর তালেবানের মদদপুষ্ট হয়ে আল–কায়েদা নিউইয়র্কের ওয়ার্ল্ড ট্রেড সেন্টারে হামলা চালায়। সেই হামলার বার্ষিকী সামনে রেখে তালেবান নেতাদের ক্যাম্প ডেভিডে আমন্ত্রণ জানানোর যে সিদ্ধান্ত ট্রাম্প নিয়েছিলেন, তা নিয়ে সব মহলেই তীব্র সমালোচনা হচ্ছে।\nট্রাম্পের সমর্থক হিসেবে পরিচিত রিপাবলিকান কংগ্রেস সদস্য ও সাবেক ভাইস প্রেসিডেন্ট ডিক চেনির মেয়ে লিজ চেনি বলেছেন, ক্যাম্প ডেভিড হলো সেই স্থান, যেখানে মার্কিন নেতারা গুরুত্বপূর্ণ জাতীয়-আন্তর্জাতিক বিষয়ে আলাপ-আলোচনার জন্য ব্যবহার করেন। সেখানে তালেবানদের ডেকে আনার প্রশ্নই ওঠে না।\nরিপাবলিকান কংগ্রেস সদস্য অ্যাডাম কিনজিঙ্গার বলেছেন, যারা আল–কায়েদার মতো সন্ত্রাসী দলকে আশ্রয় ও মদদ দিয়েছে, সেই তালেবানদের যুক্তরাষ্ট্রে পা ফেলার অনুমতি দেওয়া কখনোই উচিত নয়।\nসম্প্রতি রিপাবলিকান পার্টি থেকে পদত্যাগ করেছেন জাস্টিন আমাশ। তিনি পরিহাস করে বলেছেন, ৯/১১-এর বার্ষিকীর প্রাক্কালে ট্রাম্প তালেবানদের ক্যাম্প ডেভিডে নৈশভোজের আমন্ত্রণ জানিয়েছিলেন।\n১০ মাস ধরে একটি শান্তিচুক্তির লক্ষ্যে যুক্তরাষ্ট্র তালেবানের সঙ্গে আলাপ-আলোচনা চালিয়ে যাচ্ছিল। এই আলোচনায় নেতৃত্ব দেন ট্রাম্পের বিশেষ প্রতিনিধি জালমে খালিলজাদ। তালেবানের আপত্তির কারণে আফগান সরকার এই আলোচনায় অন্তর্ভুক্ত হয়নি।\nএকাধিক মার্কিন সূত্রে বলা হয়, চুক্তির ব্যাপারে সব পক্ষের সম্মতির আগে তালেবান নেতাদের ওয়াশিংটনে আমন্ত্রণ জানানোর ব্যাপারে ট্রাম্পের উপদেষ্টাদের মধ্যে কোনো মতৈক্য ছিল না। তবে জাতীয় নিরাপত্তা উপদেষ্টা জন বোল্টন তালেবানের সঙ্গে যেকোনো রকম চুক্তির বিরোধিতা করছিলেন।\nট্রাম্প নিজেও খসড়া চুক্তিটির পূর্ণ অনুমোদন দেননি। তা সত্ত্বেও তিনি ওই বৈঠক আয়োজনের নির্দেশ দিয়েছিলেন।\nনিউইয়র্ক টাইমস জানিয়েছে, প্রায় দুই সপ্তাহ আগে হোয়াইট হাউসে ট্রাম্প ও তাঁর উপদেষ্টাদের মধ্যে এক বৈঠকে আফগান প্রেসিডেন্ট আশরাফ গনি ও শীর্ষ তালেবান নেতাদের ওয়াশিংটনে আমন্ত্রণের বিষয়টি আলোচিত হয়। ট্রাম্প সে সময় এই প্রস্তাবে আগ্রহ প্রকাশ করেন। তবে তালেবান নেতাদের ক্যাম্প ডেভিডে আমন্ত্রণের প্রস্তাবটি ট্রাম্পের নিজের। এটি একটি দারুণ নাটকীয় ব্যাপার হবে। বিশ্বের প্রতিটি পত্রপত্রিকা ও টিভি অনুষ্ঠানে এই বৈঠকের খবর শিরোনাম হবে—এই সম্ভাবনায় ট্রাম্প অতি উৎসাহী হয়ে পড়েন।\nট্রাম্পের উৎসাহের অন্য কারণ—তাঁর বিশ্বাস ছিল, আফগানিস্তান থেকে সেনা প্রত্যাহারের যে প্রতিশ্রুতি তিনি দিয়েছেন, তা এই বৈঠকের মাধ্যমে অর্জিত হবে। ১৮ বছরের পুরোনো এক সমস্যা, যা সমাধানে বারাক ওবামাও ব্যর্থ হয়েছেন, তা শেষ করতে পারলে নিজের সাফল্যের ঝুড়িতে আরও একটি পালক জুটবে। ফলে, আগামী বছর তাঁর পুনর্নির্বাচন ঠেকানো কঠিন হবে, এ ব্যাপারে ট্রাম্পের নিজের কোনো সন্দেহ ছিল না। ট্রাম্প নিজেকে একজন সেরা ‘ডিল মেকার’ বলে মনে করেন।\nওয়াশিংটন পোস্ট কূটনৈতিক সূত্রের উদ্ধৃতি দিয়ে মন্তব্য করেছে, ট্রাম্প নিশ্চিত ছিলেন যে একবার মুখোমুখি বৈঠক হলে তালেবান ও আফগান নেতাদের চুক্তি স্বাক্ষরে তিনি রাজি করাতে পারবেন। একই ধারণার ভিত্তিতে তিনি কোনো কূটনৈতিক প্রস্তুতি ছাড়াই উত্তর কোরিয়ার নেতা কিম জিং-উনের সঙ্গে শীর্ষ বৈঠকে যোগ দিয়েছিলেন; যদিও এখন পর্যন্ত তাঁর সঙ্গে কোনো চুক্তি হয়নি। ইরানের প্রেসিডেন্টের সঙ্গেও মুখোমুখি আলোচনার প্রস্তাব ট্রাম্প দিয়েছেন, যা ইরান প্রত্যাখ্যান করেছে।\nএকের পর এক ‘ব্যক্তিগত কূটনীতি’ ব্যর্থ হওয়ায় সেরা ‘ডিল মেকার’ হিসেবে ট্রাম্পের দাবি নিয়ে বিভিন্ন মহলে সন্দেহ দেখা দিয়েছে।\nতালেবানের সঙ্গে যে কায়দায় ট্রাম্প কূটনৈতিক কার্যক্রম পরিচালনা করে আসছিলেন, তাকে খেলা খেলা বলে উপহাস করেছেন ডেমোক্রেটিক অ্যামি ক্লবুশার। তিনি অভিযোগ করেন, কাবুলে তালেবানের হামলা হয় চার দিন আগে। অথচ শনিবার পর্যন্ত তাদের সঙ্গে শান্তিচুক্তি নিয়ে কথাবার্তা চলছিল। যে যুক্তিতে ট্রাম্প বৈঠক বাতিল করলেন, তারও কোনো অর্থ হয় না বলে তিনি মন্তব্য করেন।\n'}, {'headline': '\nরাব্বানীকে ‘প্রটোকল’ দিতে না যাওয়ায় হলের চার কক্ষে তালা\n', 'article': '\nছাত্রলীগের কেন্দ্রীয় সাধারণ সম্পাদক গোলাম রাব্বানীকে ‘প্রটোকল’ দিতে কিছু শিক্ষার্থী মধুর ক্যানটিনে না যাওয়ায় ঢাকা বিশ্ববিদ্যালয়ের সূর্যসেন হলের চারটি কক্ষে তালা দিয়ে দেয় সেখানকার ছাত্রলীগের নেতা–কর্মীরা। গতকাল রোববার রাতে বিশ্ববিদ্যালয়ের মাস্টারদা সূর্য সেন হলে এ ঘটনা ঘটে।\nআবাসন-সংকটের কারণে হলে বৈধ আসন না থাকায় দ্বিতীয় বর্ষের ৩২ জন শিক্ষার্থী ওই চারটি গণরুমে থাকেন। ছাত্রলীগের কেন্দ্রীয় সাধারণ সম্পাদক গোলাম রাব্বানী বিষয়টি জানার পর তাঁরই হস্তক্ষেপে তালা খুলে দেওয়া হয়।\nকেন্দ্রীয় ছাত্রলীগের শীর্ষ নেতৃত্বের ওপর আওয়ামী লীগের সভাপতি ও প্রধানমন্ত্রী শেখ হাসিনার ক্ষোভ ও উদ্বেগ প্রকাশের এক দিনের মাথায় এ ঘটনা ঘটল। গত শনিবার আওয়ামী লীগের স্থানীয় সরকার ও সংসদীয় মনোনয়ন বোর্ডের যৌথসভায় প্রধানমন্ত্রী ও আওয়ামী লীগের জ্যেষ্ঠ নেতারা এ ক্ষোভ প্রকাশ করেন। ছাত্রলীগের শীর্ষ নেতৃত্বের ওপর ক্ষোভের অন্যতম কারণ ছিল মধুর ক্যানটিনে তাঁদের অনিয়মিত থাকা। আলোচনা-সমালোচনার মধ্যে গতকাল রোববার দুপুরে ঢাকা বিশ্ববিদ্যালয়ের কেন্দ্রীয় ছাত্র সংসদের (ডাকসু) সাধারণ সম্পাদক ও ছাত্রলীগের কেন্দ্রীয় সাধারণ সম্পাদক গোলাম রাব্বানী মধুর ক্যানটিনে আসেন।\nসূর্য সেন হলের তালা দেওয়া কক্ষগুলোর কয়েকজন শিক্ষার্থী প্রথম আলোকে বলেন, হল শাখা ছাত্রলীগের যুগ্ম সাধারণ সম্পাদক ও শাখাটির আসন্ন কমিটিতে শীর্ষ পদপ্রত্যাশী সৈয়দ শরিফুল আলম ওরফে শপু এই হলে গোলাম রাব্বানী গ্রুপের একটি অংশ নিয়ন্ত্রণ করেন। দীর্ঘদিন ধরে তিনি গ্রুপে থাকা দ্বিতীয় বর্ষের শিক্ষার্থীদের ‘ভালো’ কক্ষে তুলে দেওয়ার আশ্বাস দিয়ে আসছিলেন। তাঁর আশ্বাসের কোনো প্রতিফলন না দেখে দ্বিতীয় বর্ষের শিক্ষার্থীরা তাঁর নেতৃত্বে ছাত্রলীগের কোনো কর্মসূচিতে না যাওয়ার সিদ্ধান্ত নেন। গতকাল দুপুরে গোলাম রাব্বানী মধুর ক্যানটিনে এলে তাঁকে ‘প্রটোকল’ দেওয়ার জন্য শিক্ষার্থীদের ডেকে পাঠান শরিফুল। কিন্তু চার কক্ষের ৩২ জন শিক্ষার্থীর মধ্যে মাত্র তিনজন সেখানে যান।\nভুক্তভোগী এসব শিক্ষার্থী সূর্য সেন হলের চারটি কক্ষে থাকেন। কক্ষগুলো হলো ২৩৭, ২৪৮, ৪০১ (ক) ও ৬২৬ (ক)। কক্ষগুলোয় যথাক্রমে ৬, ৮, ৮ ও ১০ জন শিক্ষার্থী গাদাগাদি করে থাকেন। শিক্ষার্থীরা জানান, গতকাল রাত সাড়ে নয়টায় হলের অতিথিকক্ষে শরিফুল ডেকে পাঠালেও সেখানে যাননি তাঁরা। তাই রাত ১০টার পর কক্ষগুলোয় গ্রুপের তৃতীয় বর্ষের কর্মীদের দিয়ে তালা লাগিয়ে দেন তিনি।\nজানতে চাইলে সৈয়দ শরিফুল আলম প্রথম আলোর কাছে ওই চার কক্ষে তালা দেওয়ার বিষয়টি স্বীকার করেন। তবে তালা দেওয়ার ঘটনার সঙ্গে তাঁর কোনো সংশ্লিষ্টতা নেই দাবি করে তিনি বলেন, ‘ওদের ইমিডিয়েট সিনিয়ররা (তৃতীয় বর্ষের শিক্ষার্থী) কক্ষগুলোয় তালা দিয়েছিল। কিন্তু কেন তালা দেওয়া হয়েছিল, জানি না।’\nডাকসুর জিএস ও ছাত্রলীগের কেন্দ্রীয় সাধারণ সম্পাদক গোলাম রাব্বানীর সঙ্গে যোগাযোগ করা হলে গতকাল মধ্যরাতে তিনি বলেন, বিষয়টি তাঁর জানা নেই। খোঁজ নিয়ে দ্রুত বিষয়টির সমাধান করছেন। পরে তাঁর হস্তক্ষেপে তালা খুলে দেওয়া হয়।\nএ বিষয়ে জানতে সূর্য সেন হলের প্রাধ্যক্ষ অধ্যাপক মকবুল হোসেন ভূঁইয়ার মুঠোফোনে একাধিকবার কল করা হলেও তিনি সাড়া দেননি।\n'}, {'headline': '\n‘ফেরাতে পারিনি’ গানের ভিডিওতে থাকবেন রুনা লায়লা\n', 'article': '\nমিরপুর রোডের ‘ড্রিমস’ নামের বাড়িতে ঢুকতেই কানে ভেসে এল একটি গান। ‘ফেরাতে পারিনি আর তোমাকে এ ভালোবাসায়, তবুও ফেরানো পথে রয়েছি আশায় আশায়’। এগিয়ে আরেকটু চোখ বাড়াতেই বাড়ির ভেতরে লাইট, ক্যামেরা, আর কলাকুশলীদের ভিড়ের মধ্যে দেখা গেল কিংবদন্তিতুল্য শিল্পী রুনা লায়লাকে। যে গানটি বাজছিল, সেটি তাঁরই। অনেক দিন পর রুনা লায়লা নতুন একটি মৌলিক গান করেছেন। গানটির মিউজিক ভিডিওর শুটিং হচ্ছিল তাঁর বাড়িতে। একদফা শুটিং শেষ। তখন চলছিল দ্বিতীয় দফার শুটিং। মিউজিক ভিডিওর পরিচালক শাহরিয়ার পলক মনিটর থেকে চোখ সরিয়ে ‘কাট’ বলতেই ক্যামেরা বন্ধ করা হলো।\nএই সময়ের গানে যে ধরনের মিউজিক ভিডিও হয়, এ গানটির ক্ষেত্রেও সে রকম করা হয়েছে। কিন্তু এ ধরনের মিউজিক ভিডিওতে আগে কাজ করেননি রুনা লায়লা। তাঁর মুখোমুখি হয়ে তাই প্রথমেই জানতে চাই, শেষ কবে গানের শুটিং করেছেন। রুনা লায়লা মনে করতে পারলেন না। তবে স্মৃতি হাতড়ে বললেন, ‘বাইরে শুটিং করা আমার যে কটা গান, তার বেশির ভাগই বিটিভির জন্য।’ সময়টা জানতে চাইতেই বললেন, ‘স্বাধীনতার পর আমি দেশে ফিরে আসি ১৯৭৪ সালের জানুয়ারিতে। ওই বছরই আমি দেবু ভট্টাচার্যের সুরে বিটিভিতে বেশ কয়েকটি গান করি। তবে বরকতুল্লাহর প্রযোজনায় ‘উপহার’ অনুষ্ঠানে পাঁচটি গান করেছিলাম, যে গানগুলো বিটিভির ফিলার সং হিসেবে সব সময় প্রচারিত হতো।’\nমনে পড়ে গেল সাদা-কালো যুগের বিটিভিতে প্রচারিত সেই গানগুলোর কথা, ‘যখন থামবে কোলাহল’, ‘যখন আমি থাকব নাকো’, ‘শিল্পী আমি তোমাদেরই গান শোনাব’, ‘এই বৃষ্টিভেজা রাতে চলে যেও না’। ওই সময়ে বিটিভিতে আরও কিছু গানও করেছিলেন রুনা লায়লা। সেই গানগুলোর কথাও বললেন, যার মধ্যে ‘ভাষার জন্য যারা দিয়ে গেল প্রাণ ভুলিনি আমরা’, ‘পান খাইয়া ঠোঁট লাল করিলাম’, ‘বাড়ির মানুষ কয় আমায় তাবিজ করেছে’, ‘নোটন নোটন পায়রাগুলো’ এবং কবি শামসুর রাহমানের লেখা ‘স্মৃতি ঝলমল সুনীল মাঠের কাছে’। এ গানগুলো নির্মাণ করেছিলেন আবদুল্লাহ আল মামুন, মুসা আহমেদ ও খালেদা ফাহমী। রুনা লায়লা বলেন, ‘যেহেতু এই গানগুলো প্রায়ই বিভিন্ন অনুষ্ঠানের ফাঁকে প্রচারিত হতো, তাই এগুলোকে ‘ফিলার সং’ বলা হতো। এখন সেই গানগুলোর নতুন নাম মিউজিক ভিডিও।\n‘ফেরাতে পারিনি’ শিরোনামের নতুন গানটি প্রসঙ্গে জানতে চাইলে রুনা লায়লা বলেন, ‘এটি আমারই সুর করা। গানটির সংগীতায়োজন করেছেন রাজা কাশেফ। প্রথমবারের মতো নিজের সুর করা গান নিজেই গাইছি, অনুভূতিটা তাই অন্য রকম। আর আত্মোপলব্ধি হলো, যেহেতু গানটির কথা, সুর, সংগীতায়োজন ভালো হয়েছে, তাই বলতে পারি, দর্শক-শ্রোতা গানটি পছন্দ করবেন।’ রুনা লায়লা জানালেন, গানটি ধ্রুব মিউজিক স্টেশন থেকে মুক্ত হবে শিগগিরই।\n'}, {'headline': '\n২ কোটি টাকা ক্ষতিপূরণ চেয়েছে কৃষ্ণার পরিবার\n', 'article': '\nঢাকায় ট্রাস্ট পরিবহনের বাসচাপায় পা হারানো কৃষ্ণা রায়ের পরিবার দুই কোটি টাকা ক্ষতিপূরণ চেয়েছে। এ-সংক্রান্ত একটি আইনি নোটিশ গতকাল রোববার ট্রাস্ট ট্রান্সপোর্ট সার্ভিসেসের ব্যবস্থাপনা পরিচালক বরাবর ডাকমাধ্যমে পাঠিয়েছেন কৃষ্ণা রায়ের স্বামী রাধে শ্যাম। এই তথ্যের সত্যতা নিশ্চিত করেছেন রাধে শ্যামের আইনজীবী ইমরান হোসেন।ইমরান হোসেন প্রথম আলোকে বলেন, ক্ষতিপূরণ দুভাবে চাওয়া হয়েছে। তাঁর (কৃষ্ণা) যে পারিবারিক দুর্ভোগ হয়েছে, সে জন্য এক কোটি টাকা। আর ব্যক্তিগতভাবে যে দুর্ভোগ হয়েছে, সে জন্য আরও এক কোটি টাকা। মোট দুই কোটি টাকা ক্ষতিপূরণ চাওয়া হয়েছে।\nইমরান হোসেন জানান, আইনি নোটিশের কপি পাঠানো হয়েছে সড়ক পরিবহন ও সেতু মন্ত্রণালয়ের সচিব, স্বরাষ্ট্র মন্ত্রণালয়ের সচিব, আইন, বিচার ও সংসদবিষয়ক মন্ত্রণালয়ের সচিব, পুলিশের আইজিপি, বিআরটিএর চেয়ারম্যান ও ঢাকা জেলা প্রশাসক বরাবর। তাঁদের বলা হয়েছে এই টাকা সংগ্রহ করে ভুক্তভোগীকে প্রদান করার জন্য।\nকৃষ্ণা রায় বাংলাদেশ অভ্যন্তরীণ নৌপরিবহন সংস্থার (বিআইডব্লিউটিসি) হিসাব বিভাগের সহকারী ব্যবস্থাপক। গত ২৭ আগস্ট ট্রাস্ট ট্রান্সপোর্টের বেপরোয়া গতির একটি বাস রাজধানীর বাংলামোটরে ফুটপাতে উঠে পড়ে। এতে কৃষ্ণা রায়ের হাঁটুর নিচ থেকে বাঁ পা প্রায় বিচ্ছিন্ন হয়ে যায়। তাঁর জীবন রক্ষায় পঙ্গু হাসপাতালের চিকিৎসকেরা হাঁটুর নিচের অংশ কেটে ফেলেন। পরে সংক্রমণ হওয়ায় তাঁর হাঁটুর ওপরের কিছু অংশও কেটে ফেলা হয়।\nকৃষ্ণা রায়ের বাঁ পা পিষে দেওয়া বাসের মালিক ও চালকের সহকারীকে ১২ দিনেও গ্রেপ্তার করতে পারেনি পুলিশ। মামলার তদন্তকারী কর্মকর্তা হাতিরঝিল থানার উপপরিদর্শক (এসআই) খায়রুল আলম প্রথম আলোকে বলেন, আসামিদের ধরতে থানা-পুলিশের পাশাপাশি পুলিশ ব্যুরো অব ইনভেস্টিগেশন (পিবিআই) কাজ করছে। এর আগে গ্রেপ্তার বাসটির অনিয়মিত চালক মো. মোরশেদ স্বীকারোক্তিমূলক জবানবন্দি দিয়েছেন। তিনি এখন কারাগারে আছেন।\n'}, {'headline': '\nটাইটানিকের নিলাম গল্প\n', 'article': '\nটাইটানিকের করুণ কাহিনি কার না জানা? বিশেষ করে ১৯৯৭ সালে হলিউড থেকে এই জাহাজটির নামে একটা সিনেমা তৈরির পর সারা পৃথিবীর মানুষ পরিচিত হয়েছে টাইটানিকের সঙ্গে। নামটা উচ্চারিত হলেই একটা দীর্ঘশ্বাস এসে বাসা বাঁধে মনের কোমলতম স্থানে।স্মরণ করিয়ে দিই, ১৯১২ সালের ১৪ এপ্রিল রাতে, মানে যা ১৫ এপ্রিলে এসে পড়েছিল, ডুবে গিয়েছিল টাইটানিক। এ জাহাজ যে ডুবে যেতে পারে, সে কথা জাহাজটি ডোবার আগে এ বিষয়ে বিশেষজ্ঞদের কেউ তাঁদের ভাবনাতেও জায়গা দেননি।\nটাইটানিক তো ডুবে গেল। কিন্তু তাতে শেষ হয়ে গেল না টাইটানিক–সংক্রান্ত আলোচনা। এবং এই আলোচনায় যুক্ত হলো নিলামের ঘটনাগুলো। সমুদ্রের তলদেশে পড়ে থাকা টাইটানিক থেকে তুলে আনা কিছু কিংবা টাইটানিক–অভিযাত্রী, যিনি কোনোমতে মৃত্যু এড়াতে পেরেছেন, টাইটানিকে তাঁদের ব্যবহার্য বস্তু নিলামকারীদের জন্য খুবই ওজনদার।\nআটলান্টিক মহাসাগরের যেখানটায় টাইটানিক শুয়ে আছে, সেখানে বহুবার অভিযান চালিয়েছে মানুষ। তবে ১৯৮৫ সালে মার্কিন–ফরাসি অভিযাত্রীরা সাগরের অতলে প্রথম খুঁজে পান টাইটানিককে। এই অভিযাত্রার দলনেতা ছিলেন সমুদ্রে গুপ্তধন খুঁজে বেড়ানোতে অভিজ্ঞ রবার্ট ব্যালার্ড ও ঝাঁ লুই মিশেল। পানির নিচে তাঁরা টাইটানিক জাহাজটি খুঁজে পাওয়ার পর এখন পর্যন্ত সেখান থেকে পাঁচ হাজারেরও বেশি জিনিসপত্র উদ্ধার করা হয়েছে। এই পাঁচ হাজার দ্রব্যের তালিকা আমরা দিতে পারব না, শুধু বলতে পারব, তারই কিছু উঠেছে নিলামে। সে নিলাম নিয়েই আমরা এখন কথা বলব।\nটাইটানিকের প্রথম শ্রেণির স্টুয়ার্ড ছিলেন এডমুন্ড স্টোউন। তাঁর হাতে ছিল একটি ঘড়ি। সে ঘড়িটি নিলামে বিক্রি হয়েছে ১ লাখ ৫৪ হাজার ডলারে। এই ঘড়ির একটা বিশেষত্ব আছে। ঘড়ির সময়টা স্থির হয়ে আছে রাত ২টা ১৬ মিনিট। যে সময়টায় এডমুন্ড স্টোউনের সঙ্গে সলিলসমাধি লাভ করেছিল ঘড়িটি।\nটাইটানিকের যে অর্কেস্ট্রা ছিল, তার সদস্য ছিলেন উয়োলেস হার্টলি। যাঁরা বেঁচে গিয়েছিলেন, তাঁদের স্মৃতিতে রয়েছে এক হীরণ্ময় দৃশ্য। টাইটানিক যখন ডুবছে, তখনো জাহাজের যাত্রীদের মনবল অক্ষুণ্ন রাখার জন্য অর্কেস্ট্রা দল বাজিয়ে চলেছিল। নিজেরা ডুবে যাওয়ার আগ পর্যন্ত তাদের যন্ত্র থেকে ভেসে আসছিল সুর। হার্টলি নিজের বেহালাটাকে খুব ভালোবাসতেন। টাইটানিক ট্র্যাজেডির দুই বছর আগে তাঁর প্রেমিকা এ বেহালাটি উপহার দিয়েছিলেন হার্টলিকে। মৃত্যুর সময়ও এই বেহালা হাতছাড়া করেননি হার্টলি। লন্ডনের এক নিলামঘরে হার্টলির বেহালাটি বিক্রি হয়েছে ৯ লাখ পাউন্ডে।জর্জ তুলোক নামের এক ব্যবসায়ী টাইটানিকে পাওয়া যেকোনো বস্তু নিয়ে ব্যবসা ফেঁদে বসেছিলেন। এই কাজে তিনি ব্যয় করেছিলেন ২০ মিলিয়ন মানে ২ কোটি ডলার। তিনি কড়ায়–গন্ডায় আদায়ও করে নিয়েছেন প্রতিটি পয়সা, লাভও করেছেন বিস্তর। টাইটানিক থেকে উদ্ধার করা এমন কোনো জিনিস নেই, যা তিনি বিক্রি করেননি। এমনকি সেখানে পাওয়া কয়লার টুকরাও তিনি বিক্রি করেছেন সুন্দর ছোট্ট নয়নাভিরাম বাক্সে পুরে।\nএবার ২০০৯ সালের একটা কাহিনি বলা যাক। ব্রিটিশ নিলামঘর ‘হেনরি অলরিজ অ্যান্ড সন’ সে বছর নিলামে তুলল মিলভিনা ডিন নামের এক নারীর ব্যবহার্য কিছু দ্রব্য। সে সময় মিলভিনার বয়স ছিল ৯৭ বছর। বলে রাখি, টাইটানিকের যাত্রীদের মধ্যে মিলভিনা ছিলেন বয়ঃকনিষ্ঠ। ১৯১২ সালে তাঁর বয়স ছিল আড়াই মাস। কিন্তু এই জিনিসপত্রের পেছনে এ রকম একটা কাহিনি থাকার পরও মিলভিনার এই জিনিসপত্র বিক্রি হচ্ছিল না নিলামে। এই বৃদ্ধ জিনিসগুলো বিক্রি করতে চাইছিলেন বৃদ্ধাশ্রমে থাকার খরচ জোগানোর জন্য। বিক্রি যখন হচ্ছিল না, তখন নিলামে অংশগ্রহণকারী একজন কিনে নেন আড়াই মাস বয়সী মেয়েটাকে যে থলেতে পেঁচিয়ে ওঠানো হয়েছিল টাইটানিকে, সেই থলেটি। তিনি তা কিনে নেন দেড় হাজার পাউন্ডে। তারপর তিনি সেই টাকা তো দিলেনই, সঙ্গে মিলভিনকে উপহার হিসেবে ফেরত দেন তাঁর থলেটিও।\n২০০৬ সালে নিউইয়র্কের এব নিলামে অনেক কিছুর মধ্যে উঠেছিল দুটি ব্রোঞ্জের স্মারক। একটিতে লেখা ছিল ‘এস এস টাইটানিক’, অন্যটিতে ‘লিভারপুল’। সংগ্রাহকদের মধ্যে দারুণ আলোড়ন তুলেছিল এই স্মারক দুটি। শেষ পর্যন্ত প্রথমটি বিক্রি হয়েছিল ৭২ হাজার ডলারে আর দ্বিতীয়টি ৬০ হাজার ডলারে।\nভাববেন না, টাইটানিকের সবকিছুই নিলামে বিক্রি হয়েছে। কিছু হয়েছে চুরি। ২০০১ সালে যুক্তরাষ্ট্রের টেনেসির নেশভিলের ওপরিদল্যান্ড হোটেলে টাইটানিকে পাওয়া জিনিসপত্তরের প্রদর্শনী হচ্ছিল। সে প্রদর্শনী থেকে চোরের দল টাইটানিকে পাওয়া ৯টি কাগজের টাকা আর ১০টি কয়েন দিব্যি গায়েব করে দিয়েছিল।\nতথ্য: আই–ফ্যাক্টডটরু\n'}, {'headline': '\nবৃষ্টিও বাঁচাতে পারল না বাংলাদেশকে\n', 'article': '\nসকাল থেকেই বৃষ্টি। তাহলে কী চট্টগ্রাম টেস্টে হারতে হচ্ছে না আফগানিস্তানের সঙ্গে? বৃষ্টি দেখে আনন্দ যতোটা না পেয়েছেন দেশের ক্রিকেটপ্রেমীরা, তার চেয়ে অনেক বেশি কষ্ট। ২০০১ সালে একবার জিম্বাবুয়ের বিপক্ষে বৃষ্টির কারণে টেস্ট ড্র করে সবার সে কি আনন্দ! কিন্তু তখন তো বাংলাদেশ টেস্ট ক্রিকেটে নতুন। হারের মিছিলের মধ্যে একটি ‘না হারা’ তাই তখন স্বস্তি দিয়েছিল সবাইকে। কিন্তু টেস্ট মর্যাদা পাওয়ার ১৯ বছর পেরিয়ে যাওয়ার পর যদি হার এড়াতে বৃষ্টির অপেক্ষায় থাকতে হয়, সেটা কেমন কথা! আজ সারাটা দিন দেশের ক্রিকেটপ্রেমীদের ঠিক এ কথাই মনে হয়েছে। কিন্তু তারপরেও তো টেস্টটা বাঁচাতে পারল না বাংলাদেশ। বৃষ্টির ফাঁকে–ফোকরে যে ১৭.২ ওভার খেলা হলো, তাতেই আফগানরা তুলে নিল বাংলাদেশের বাকি ৪ উইকেট। কোনো প্রতিরোধ ছাড়াই টেস্ট ক্রিকেটে নবীন আফগানিস্তানের বিপক্ষে ২২৪ রানে আত্মসমর্পন করল সাকিব আল হাসানের বাংলাদেশ।\nবিকেলে খেলা শুরুর পর একটা আশা ছিল সাকিব–সৌম্যরা অন্তত হারটা এড়াতে প্রাণপণ চেষ্টা চালিয়ে যাবেন। কিন্তু সেটি হয়নি। খেলা শুরুর পর প্রথম বলেই জহির খানের নিরীহদর্শন এক বলকে কাট করতে গিয়ে সাকিব ফিরে যান। এরপর মেহেদী হাসান মিরাজ টিকতে পারেননি বেশিক্ষণ। রশিদ খানের বলে এলবিডব্লু হয়ে ফেরেন তিনি। এরপর তাইজুলও দাঁড়াতে পারেননি। শেষ ব্যাটসম্যান হিসেবে রশিদের বলেই ফেরেন সৌম্য সরকার।\nঅথচ, আফগানিস্তানের বিপক্ষে এই টেস্ট ম্যাচটা যেকোনো মূল্যে জেতার লক্ষ্যের কথা জানিয়েছিলেন অধিনায়ক সাকিব। কিন্তু মাঠের খেলা দেখে মনে হলো সবটাই কথার কথা। গোটা দলের খেলা দেখে একবারের জন্যও মনে হয়নি যে ম্যাচটা ‘যেকোনো মূল্যে জেতার’ কথাটা মনে আছে বাংলাদেশের ক্রিকেটারদের। টসে হেরে বোলিংয়ে নেমে হলো নির্জীব বোলিং। আফগানিস্তান সহজেই তুলে ফেলল ৩৪২ রান। নিজেরা ব্যাটিংয়ে নেমে প্রথম ইনিংসে টেনে–টুনে ২০৫। ১৩৭ রানের ঘাটতি নিয়ে দ্বিতীয় ইনিংসে বোলিংয়ে নেমেও আফগানদের ঠেকানো গেল না। মাথার ওপর উঠল ৩৯৮ রানের বোঝা। টেস্টের শেষ দুটি দিন বিরাট লক্ষ্যমাত্রা সামনে নিয়ে আরও বাজে ব্যাটিং। ম্যাচ শেষে অধিনায়ক সাকিব আল হাসান ঠিক কথাটাই বললেন, চট্টগ্রাম টেস্টটা পুরোপুরিই হলো বাংলাদেশের ব্যাটসম্যানদের প্রয়োগের অভাব আর আফগান বোলারদের পরিকল্পনা বাস্তবায়নের প্রদর্শনী।\nআজ বিকেলে যে ১৫.১ ওভার খেলা হলো, এ সময়টুকুতে বাংলাদেশের শেষ চার ব্যাটসম্যান যে ব্যাটিং করলেন, সেটিতেও ফুটে উঠল গোটা টেস্টের চিত্র। কমপক্ষে ১৯ ওভার খেলা হবে, এই সময়টা টিকে থাকতে হবে। খুবই সহজ সমীকরণ। কিন্তু সাকিব মাঠে নেমেই আউট হয়ে গেলেন। জহির খানের অফ স্টাম্পের বাইরের বলটিকে কাট করতে গিয়ে আউট। সবকিছু বাদ দিন, মিরাজ, সৌম্যরাও শেষ অবধি লড়তে পারলেন না। প্রথম ইনিংসে লিটন দাস বড় ইনিংসের ভিত গড়েছিলেন। ফিফটি পেয়েছিলেন মুমিনুল হক। কিন্তু তারা নিজেদের ইনিংস বড় করতে পারেননি। অসময়ে ফিরে গিয়ে দলকে বিপদে ফেলেছেন। দুই ইনিংসেই ব্যর্থ দলের দুই স্তম্ভ হিসেবে পরিচিত মুশফিকুর রহিম ও মাহমুদউল্লাহ। প্রথম ইনিংসে নিজেদের ভুল শুধরাতে পারলেন না লিটন–মুমিনুল কেউই। সাকিব নিজেও দুই ইনিংসে ব্যাট হাতে ছিলেন না তাঁর মধ্যে।\nদ্বিতীয় দিন থেকেই হার দেখছিল বাংলাদেশ। সেটি আজ নিশ্চিত হয়েছে। আফগান অধিনায়ক দুই ইনিংস মিলিয়ে নিয়েছেন ১১ উইকেট। মোহাম্মদ নবী তাঁর শেষ টেস্টে ব্যাট হাতে খুব বেশি কিছু করতে না পারলেও বল হাতে ঠিকই অধিনায়ককে সহায়তা করেছেন। দুই স্পিনার জহির খান ও কায়েস আহমেদরা ছিলেন দুর্দান্ত। সদ্য টেস্ট মর্যাদা পাওয়া আফগানিস্তান চট্টগ্রামে রীতিমতো ছেলেখেলাই করে গেল বাংলাদেশকে নিয়ে।\nটেস্ট খেলার ১৯ বছরের মাথায় এসে বাংলাদেশের জন্য এ এক বিরাট লজ্জাই।\n'}, {'headline': '\nরাভিনার নানি হওয়ার পার্টি\n', 'article': '\nরাভিনা ট্যান্ডন। এই নাম শুনলেই ভেসে আসে ১৯৯০–এর দশকের সেই ‘টিপ টিপ বরষা পানি’ গানটি। এই গানে বৃষ্টিতে হলুদ রঙের শাড়িতে তাঁর নাচ এখনো অনেক দর্শকের চোখে লেগে আছে। বলিউডে তাঁর অবদান মনে রাখার মতো। বর্তমানে তিনি একটি নাচের রিয়েলিটি শোর বিচারকের দায়িত্ব পালন করছেন। তাঁকে সর্বশেষ বড় পর্দায় দেখা গেছে এ বছরই, তবে একটি অতিথি চরিত্রে। ‘খানদানি সাফাখানা’ ছবির ‘শহর কি লাড়কি’ গানে।\xa0\nএর আগেও ১৯৯৬ সালে মূল গানটিতে দেখা গিয়েছিল রাভিনা ট্যান্ডন আর সুনীল শেঠিকে। জীবনকে উদ্\u200cযাপন করার মতো অনেক ঘটনাই আছে তাঁর জীবনবৃত্তান্তে। একজন সফল বলিউড তারকা হওয়ার পরও তাঁর মতে, জীবনের সেরা চাকরি মায়ের দায়িত্ব পালন করা। সেই সেরা চাকরিতেও তিনি সফল। আর মায়ের পর এবার তিনি নানি হতে চলেছেন।\n১৯৯৫ সালে রাভিনার ক্যারিয়ারের বৃহস্পতি যখন তুঙ্গে, তখন দুই সন্তান দত্তক নেন। তখন পূজার বয়স ছিল ১১ আর ছায়ার ৮। রাভিনা যখন তাঁদের দত্তক নেন, তখন ‘একা মা’ (সিঙ্গেল মাদার) সম্বন্ধে কারও পরিষ্কার ধারণা ছিল না। নয় বছর পর ২০০৪ সালে চলচ্চিত্র পরিবেশক অনিল ঠান্ডানিকে বিয়ে করেন রাভিনা। সেই ঘরেও রাশা (১৪) ও রণবীর (১১) নামে দুই সন্তান রয়েছে। আর সেই ছায়া এখন ৩২–এ দাঁড়িয়ে। তাঁর প্রথমবার মা হওয়া উপলক্ষে রাভিনা ট্যান্ডন দিয়েছিলেন ‘বেবি শাওয়ার পার্টি’।\nসেই পার্টির কয়েকটি ছবি ভাইরাল হয়ে ঘুরে বেড়াচ্ছে সামাজিক যোগাযোগমাধ্যমে। আর এই পারিবারিক পার্টিতে কেবল কয়েকজন আত্মীয় আর কাছের বন্ধুরাই উপস্থিত ছিলেন। তাঁদেরই একজন পূজা। সে নিজের ইনস্টাগ্রামে রাভিনা ট্যান্ডনের ওই পার্টির একটি ছবি পোস্ট করে লিখেছে, ‘রাভিনা নানি হতে যাচ্ছে। চিয়ার্স। মা হওয়া সহজ কথা নয়। কিন্তু সত্যিকারের সেই ধৈর্য, ভালোবাসা আর গভীর মমতা নিয়ে মা হয়েছেন রাভিনা। এত যত্ন করে, পরিপূর্ণভাবে নিজের দত্তক নেওয়া সন্তানের মা হতে চলার অনুষ্ঠানে অংশ নিয়ে আমি আপ্লুত। রাভিনা, আমি তোমাকে নিয়ে সত্যিই গর্বিত।’\nএর আগেও রাভিনা একাধিকবার অসহায় নারীর পাশে দাঁড়িয়েছেন। তাঁদের নিজের পায়ে দাঁড়াতে সহযোগিতা করেছেন। একবার এক বাড়িওয়ালা কোনো পূর্বঘোষণা ছাড়াই ৩১ জন মেয়েকে বাড়ি থেকে বের করে দেন। তা জানার পরই রাভিনা তাঁদের সবাইকে নিজের বাড়িতে আশ্রয় দেন। তাঁরা এখন বিভিন্ন ক্ষেত্রে প্রতিষ্ঠিত। রাভিনাকে নিয়মিত চিঠি লেখেন সেই মেয়েরা। আর রাভিনার কাছে তা নিঃশর্ত ভালোবাসা।\nকিছুদিন আগে রাভিনা ট্যান্ডন আলোচনায় এসেছিলেন জনপ্রিয় নাচের রিয়েলিটি শো ‘নাচ বালিয়ে’–র নবম সিজনে নেচে। ‘সাহো’খ্যাত জনপ্রিয় দক্ষিণী তারকা প্রভাসের সঙ্গে। তাঁর আইকনিক ‘টিপ টিপ বরষা’ গানে। আর প্রভাস যে রাভিনার কত বড় ভক্ত, তা কে না জানে!\n'}, {'headline': '\nচাকরি পেতে স্নাতক হতেই হবে?\n', 'article': '\nচার বছরের বিশ্ববিদ্যালয় ডিগ্রি থাকলেই যে গুগল, অ্যাপল ও নেটফ্লিক্সের মতো বড় বড় প্রযুক্তিপ্রতিষ্ঠানে চাকরি পাওয়া যাবে, সেই দিন সম্ভবত শেষ হতে চলেছে। সিমেন্স ইউএসএর প্রধান নির্বাহী কর্মকর্তা বারবারা হাম্পটন ও অ্যাপলের প্রধান নির্বাহী টিম কুক ইতিমধ্যে এসব চার বছরের ডিগ্রি নিয়ে প্রশ্ন তুলতে শুরু করেছেন। টিম কুক জানিয়েছেন, যুক্তরাষ্ট্রে অ্যাপল গত বছর যত মানুষ নিয়োগ দিয়েছে, তাঁদের অর্ধেকের চার বছরের ডিগ্রি নেই। যাঁদের দিয়ে কাজ হচ্ছে, তাঁদেরই নিয়োগ দেওয়া হচ্ছে।\xa0\nবাংলাদেশের নিয়োগদাতারা যেসব সমস্যার মুখোমুখি হচ্ছেন, টিম কুকরাও সেই একই সমস্যার মুখোমুখি হচ্ছেন—প্রয়োজনীয় দক্ষতার ঘাটতি। টিম কুকের যুক্তি, ব্যবসা-বাণিজ্যে যে ধরনের দক্ষতা লাগে, যুক্তরাষ্ট্রের অনেক কলেজে তা শেখানো হয় না। তিনি মূলত কম্পিউটার প্রকৌশলীদের পরিপ্রেক্ষিতে কোডিং দক্ষতার ঘাটতি দেখতে পান।\xa0\nঅন্যদিকে সিমেন্সের প্রধান নির্বাহী বারবারা হাম্পটন মনে করেন, চার বছরের ডিগ্রি থাকলেই যে কেউ ক্যারিয়ার শুরুর জন্য একদম প্রস্তুত, তা মনে করার কারণ নেই। চাকরির বিজ্ঞাপনে কেন চার বছরের ডিগ্রির কথা উল্লেখ করা হয়, তা বুঝতে পারেন না তিনি। এই ডিগ্রি দিয়ে যে আদতে কী ঘটে, তা বোঝা কঠিন। সম্ভবত এতে মানবসম্পদ বিভাগের সুবিধা হয়। ডিগ্রির শর্ত না থাকলে যে শত শত আবেদন নিয়ে তাঁদের হিমশিম খেতে হতো, ডিগ্রির শর্ত তাঁদের সেই ঝামেলা থেকে মুক্তি দিয়েছে।\xa0\nএ অবস্থায় গুগল ও অ্যাপলের মতো বড় বড় কোম্পানি প্রয়োজনীয় দক্ষতাসম্পন্ন কর্মী নিয়োগ দিচ্ছে, সে তাঁদের ডিগ্রি থাকুক বা না থাকুক। পেশাদারদের যোগাযোগমাধ্যম লিঙ্কডইন সম্প্রতি বলেছে, ইদানীং যেসব কোম্পানিতে কাজ করতে মানুষ মুখিয়ে থাকেন, তাঁদের মধ্যে অনেকেই চাকরির জন্য কলেজ ডিগ্রি চাইছেন না। লিঙ্কডইন বলছে, ইলেকট্রনিক যন্ত্র কারিগর, যন্ত্র ডিজাইনার ও বিপণন প্রতিনিধির মতো পদে কলেজের ডিগ্রিবিহীন মানুষের নিয়োগ দেওয়ার সম্ভাবনাই বেশি।\xa0\nতবে তার মানে এই নয় যে কলেজ ডিগ্রি থাকলে দাম পাওয়া যায় না। যুক্তরাষ্ট্রের ব্যুরো অব লেবার স্ট্যাটিসটিকসের সাম্প্রতিক এক জরিপে দেখা গেছে, যুক্তরাষ্ট্রে ব্যাচেলর ডিগ্রিধারী কর্মীরা মধ্যম সারির ডিগ্রিবিহীন কর্মীদের চেয়ে বেশি আয় করেন।\xa0\nযুক্তরাষ্ট্রে কলেজ ডিগ্রি নিতে গিয়ে অনেক ছাত্র ঋণে জর্জরিত হয়ে পড়েন। সে জন্য অনেকেই কলেজ ডিগ্রি নিতে পারেন না। মার্কিন শিক্ষা মন্ত্রণালয়ের তথ্যমতে, হাইস্কুল শেষ করা শিক্ষার্থীদের মধ্যে মাত্র ৪২ শতাংশ দুই বছর বা চার বছরের ডিগ্রি নেন। আবার স্নাতক ডিগ্রিধারীদের মধ্যে উল্লেখযোগ্যসংখ্যক শিক্ষার্থী বেকার। মানে তাঁরা যেসব কাজ করছেন, তার জন্য কলেজ ডিগ্রির দরকার হয় না।\xa0\nঅনেকেই আশঙ্কা করছেন, কারখানায় অটোমেশন বা স্বয়ংক্রিয়করণ ব্যবস্থা শুরু হওয়ার কারণে বহু শ্রমিক কাজ হারাবেন। বিশেষজ্ঞ ও গবেষকেরা সে জন্য তরুণ কর্মীদের বিকল্প কর্মসংস্থান নিয়ে চিন্তাভাবনা করছেন। বিজনেস ইনসাইডার-এর প্রতিবেদক রিচ ফেলনি সম্প্রতি এক প্রতিবেদনে লিখেছেন, স্কুলের শিক্ষার সঙ্গে কর্মকালীন প্রশিক্ষণের সমন্বয় ঘটানো গেলে ছাত্রছাত্রীদের ভবিষ্যতের জন্য ভালোভাবে প্রস্তুত করা যায়।\n\xa0\nসূত্র: বিজনেস ইনসাইডার\n'}, {'headline': '\nসাকিব কেন পেসার নিতে চান না\n', 'article': '\n\n\nবিসিবি সভাপতি বলছেন, একাদশে একজন পেসার রাখা উচিত ছিল। কিন্তু সাকিবের যুক্তি হচ্ছে, ‘অকেজো’ পেসার নিয়ে লাভ কী!\n\nচট্টগ্রাম টেস্টের প্রথম দিন তাসকিন আহমেদ, আবু জায়েদ, ইবাদত হোসেনের পানি টানার ছবি বেশ আলোচিত হয়েছে। পেসারশূন্য একাদশ সাজানো নিয়ে নানা কথাও হয়েছে। কাল বিসিবি সভাপতি নাজমুল হাসান পর্যন্ত বলেছেন, আফগান ব্যাটসম্যানরা স্পিন খেলে অভ্যস্ত, একাদশে অন্তত একজন পেসার রাখা উচিত ছিল।  সাকিব আল হাসান এখনো তাঁর সিদ্ধান্তে অনড়—কোনো পেসার না খেলিয়ে চার স্পিনার খেলানোই তিনি যৌক্তিক মনে করছেন। দুর্দান্ত ফাস্ট বোলারদের বিপক্ষে তুলনামূলক কম স্বচ্ছন্দ আফগানিস্তান কিংবা এশিয়ার কোনো দলের বিপক্ষে বাংলাদেশ অধিনায়ক কেন পেসার খেলাতে উৎসাহিত বোধ করেন না, কাল সেটির পরিসংখ্যান তুলে ধরেছেন সাকিব, ‘জায়গাটার জন্য পেসারদের যোগ্য (ডিজার্ভ করতে হবে) হতে হবে তো নাকি? পেসারদের পরিসংখ্যান দেখেছিলাম। আমাদের পেসারদের ইকোনমি ৪.৪১। ওরা যদি পুরো ৯০ ওভার বোলিং করে, তাহলে এক দিনেই রান দেবে ৪০০! প্রথম দিনেই তাহলে আমরা টেস্টের বাইরে। ইকোনমি রেট যদি ২.৮ কিংবা ২.৯ থাকে এবং সে রকম স্ট্রাইক রেট থাকলে তখনই না আমরা ওদের নিতে পারব। বোলার যদি আমাদের কাজেই না আসে, তাকে নিয়ে লাভটা কী?’\nসাকিবের এ যুক্তিকে কী অগ্রাহ্য করার উপায় আছে। যদি আগেই জানা হয় অস্ত্র ভোঁতা, সেটি কোন সাহসে ব্যবহার করতে চাইবেন একজন অধিনায়ক? সাকিব ঠিক কোন পরিসংখ্যানের কথা বলেছেন, সেটি অবশ্য পরিষ্কার নয়। তবে টেস্টে বাংলাদেশের পেসারদের ইকোনমি বাকি ১১টা দলের চেয়ে যে বাজে এতে কোনো সন্দেহ নেই। টেস্টে পেসারদের সবচেয়ে ভালো ইকোনমি অস্ট্রেলিয়ার—২.৭০। সবচেয়ে অনুজ্জ্বল বাংলাদেশের, ওভারপ্রতি দিয়েছে ৩.৬৬ রান। বোলিং গড় সবচেয়ে ভালো আয়ারল্যান্ডের—২০.৫০। আইরিশরা অবশ্য মাত্রই শুরু করেছে টেস্ট। অভিজ্ঞ দলগুলোর মধ্যে সবচেয়ে ভালো গড় হচ্ছে দক্ষিণ আফ্রিকার—২৪.২২। এখানে করুণ দশা বাংলাদেশের ‘গতিময়’ বোলারদের, একটি উইকেট পেতে তাঁদের খরচ করতে হয়েছে ৫৭.৪৩ রান। স্ট্রাইকরেটেও সবচেয়ে পিছিয়ে বাংলাদেশের পেসাররা। একটি উইকেট পেতে অপেক্ষা করতে হয়েছে ৯৩.৯ বল।\nগত তিন বছরে নিজেদের মাঠে বাংলাদেশ দলের সাফল্য এনে দিয়েছেন স্পিনাররাই। ২০০ উইকেটের ১৮০ উইকেটই পেয়েছেন ঘূর্ণি বোলাররা। মাত্র ১৫ উইকেট পেসারদের। এই তিন বছরে প্রতিপক্ষের ৯০ শতাংশ উইকেটই এনে দিয়েছেন বাংলাদেশের স্পিনাররা। এ সময়ে টেস্টে যেটি আর কোনো দলের স্পিনাররা পারেননি । পছন্দের উইকেট, কন্ডিশন পেয়ে স্পিনাররা দুর্দান্ত বোলিং করবেন সেটিও ঠিক। কিন্তু গত ১৯ বছরে দেশের মাঠে কখনোই যে বাংলাদেশের পেসাররা ভালো করতে পারেননি। সবচেয়ে বাজে ইকোনমি তাঁদেরই, ৩.৫২। বাংলাদেশের মাটিতে সবচেয়ে ভালো ইকোনমি জিম্বাবুয়ের, ২.৪৮। বোলিং গড়ে সবচেয়ে এগিয়ে দক্ষিণ আফ্রিকা, ২১. ২৬। বাংলাদেশে ইংলিশ পেসারদের পারফরম্যান্সও দুর্দান্ত —২১.৮০ গড়, ইকোনমি ২.৭৩। তবে স্ট্রাইকরেটে বাংলাদেশের মাঠে এগিয়ে ভারতীয় পেসাররা (৪০.০)। নিজেদের মাঠে বাংলাদেশের পেসারদের স্ট্রাইকরেটও বিবর্ণ। একটা উইকেট পেতে যদি অপেক্ষা করতে হয় ৯৫.১ বল, দিতে হয় ৫৫.৯০ রান—সাকিব কোন সাহসে একাদশে পেসার রাখবেন?\nকিন্তু এভাবেই কি চলতে থাকবে? পেসারদের ওপর কখনোই বাংলাদেশ ভরসা করতে পারবে না? পারবে, কিন্তু তার আগে যে কিছু ‘শর্ত’ পূরণ করতে হবে। সাকিব আশাবাদী, এ শর্তগুলো পূরণ হলে বাংলাদেশও ভালো পেসার পাবে, ‘আমাদের যে নতুন পেস বোলিং কোচ আছে, সে প্রতিদিন পেসারদের নিয়ে কাজ করছে। যে পরিশ্রম করছে, তাতে মনে হচ্ছে, অচিরেই আমরা ভালো পেসার পেতে পারি। একটা টেস্ট ম্যাচ জিততে হলে আপনার সব ধরনের বোলার থাকতে হবে। রিস্ট স্পিনার থাকতে হবে। অস্ট্রেলিয়া-ইংল্যান্ডের মতো ঘণ্টায় ১৪০-১৫০ গতিতে বল করার একজন পেসার থাকতে হবে। একজন থাকবে যে সারা দিন এক জায়গায় বোলিং করবে, যেন রান না হয়। এক-দুটা এক্স ফ্যাক্টর থাকতে পারে। যত দিন এসব না হবে আমাদের নির্দিষ্ট পরিকল্পনা করে ম্যাচ জিততে হবে। যখন ওই পরিকল্পনা কাজে দেবে না হবে তত দিন এভাবেই যেতে হবে (আফগানিস্তানের বিপক্ষে যেটা হয়েছে)।’\n'}, {'headline': '\nসোনার পথে হেঁটেছে রুপা\n', 'article': '\nমার্কিন যুক্তরাষ্ট্র ও চীনের মধ্যকার চলমান বাণিজ্যযুদ্ধ আন্তর্জাতিক বাজারে মূল্যবান ধাতু সোনার দাম বাড়িয়ে দিয়েছে। পণ্যটির দাম আউন্সপ্রতি বেড়েছে ৮৩ ডলার। রুপাও হেঁটেছে একই পথ ধরে, মানে সেটির দামও বেড়েছে। আন্তর্জাতিক পণ্যবাজারে গত আগস্ট মাসে সোনা-রুপার দামে এমন প্রবণতাই দেখা গেছে। এই মাসে জুলাইয়ের তুলনায় সয়াবিন ও পাম তেলের দামও বেড়েছে। তবে কমেছে জ্বালানি তেল, গম, চিনি, কয়লা, তুলা প্রভৃতির দাম।\xa0\nসোনা\nসাধারণত বৈশ্বিক বা আঞ্চলিক রাজনীতিতে উত্তেজনা, অস্থিরতা দেখা দিলে কিংবা অর্থনীতিতে স্থবিরতা বিরাজ করলে বা মন্দার শঙ্কা থাকলে আন্তর্জাতিক বাজারে ‘সেফ হ্যাভেন’ বা ‘নিরাপদ বিনিয়োগ উপকরণ’ খ্যাত সোনার চাহিদা বেড়ে যায়। বদৌলতে মূল্যবান ধাতুটির দাম বাড়ে। আগস্টে সোনার বাজারে তেমনটাই দেখা গেছে। তাই তো সোনার দাম আউন্সপ্রতি ৮৩ ডলার বেড়েছে। ফলে প্রতি আউন্সের দাম ১ হাজার ৪১৩ ডলার থেকে বেড়ে দেড় হাজার ডলারে উঠেছে। চলতি মাসের প্রথম কয়েক দিনে সোনার দামে ঊর্ধ্বমুখী প্রবণতা দেখা গেলেও পরে অবশ্য কমেছে।\xa0\nরুপা\nসোনার দাম বাড়লে বিশ্ববাজারে রুপার দামেও প্রভাব পড়ে। সে অনুযায়ী আগস্টে রুপার আউন্সপ্রতি দাম ২ ডলার বেড়ে ১৭ ডলার ছাড়িয়েছে। এক মাসে এই দর ছিল ১৫ ডলার। চলতি মাসে ইতিমধ্যে পণ্যটির আউন্সপ্রতি দাম আরেকটু বেড়ে ১৮ ডলারের ওপরে উঠেছে।\xa0\nজ্বালানি তেল\nকয়েক মাস ধরেই আন্তর্জাতিক বাজারে জ্বালানি তেলের দামে কমবেশি ওঠা-নামা লক্ষ করা যাচ্ছে। এরই ধারাবাহিকতায় গত মাসে ব্রেন্ট ক্রুড জ্বালানি তেলের দাম ব্যারেলপ্রতি ৪ দশমিক ৭ ডলার কমেছে। ফলে এক মাসে পণ্যটির দাম ৬৪ ডলার থেকে কমে ৫৯ দশমিক ৩ ডলারে নেমেছে। তবে তেলের দামে ওঠা-নামার প্রবণতা এখনো অব্যাহত।\xa0\nপাম তেল ও সয়াবিন তেল\nআলোচ্য মাসে পাম তেলের দাম মোটামুটি বেড়েছে। টনপ্রতি দাম ৪২ ডলার বেড়ে ৫৮৬ ডলারে উঠে গেছে। আগের মাসে এই দর ছিল ৫৪৪ ডলার। পাম তেলের পথ ধরে সয়াবিন তেলের দামও আগস্টে খানিকটা বেড়েছে। প্রতি টনের দাম ৭৯৩ ডলারে উঠেছে, যা আগের মাসে ছিল ৭৪৮ ডলার। এক মাসে টনপ্রতি বেড়েছে ৪৫ ডলার।\xa0\nগম\nগমের দাম প্রতি টনে ১৫ ডলার কমে ১৮১ ডলার হয়েছে। এর আগের মাসে গমের টনপ্রতি দাম ছিল ১৯৬ ডলার।\xa0\nচিনি\nচিনির দাম সামান্য কমেছে। ১০ ডলার কমে টনপ্রতি দাম ২৭০ ডলারে নেমেছে। এই দর আগের মাসে ছিল ২৮০ ডলার।\xa0\nকয়লা\nবিশ্ববাজারে কয়লার দাম টনপ্রতি সাড়ে ছয় ডলার কমে ৬৫ দশমিক ৬০ ডলারে নেমেছে, যা আগের মাসে ছিল ৭১ দশমিক ১ ডলার।\xa0\nতুলা\nআন্তর্জাতিক বাজারে আগস্টে তুলার দাম কমেছে। পণ্যটির টনপ্রতি দাম কমে ১ হাজার ৬৭০ ডলারে নেমেছে। এই দর আগের মাসের ১ হাজার ৫৬০ ডলারের তুলনায় ৯০ ডলার বেশি।\xa0\nসূত্র: বিশ্বব্যাংক\n'}, {'headline': '\nতারায় ভরা ইউএস ওপেন\n', 'article': '\n\n\xa0ইউএস ওপেনের পুরুষ ও নারী এককের শিরোপা জিতেছেন যথাক্রমে রাফায়েল নাদাল ও বিয়াঙ্কা আন্দ্রিস্কু। আসুন দেখে নেওয়া যাক দুজনের ফাইনাল ম্যাচের কিছু মুহূর্ত।\n\n\xa0\xa0\xa0\n'}, {'headline': '\nনতুন ধারার রেস্তোরাঁ ব্যবসায় মনজুরুল হক\n', 'article': '\nদুবাইতে জন্ম নেওয়া চট্টগ্রামের ব্যবসায়ী পরিবারের সন্তান মনজুরুল চট্টগ্রাম কলেজ থেকে এইচএসসি পাসের পর সিঙ্গাপুরে যান পড়তে। সেখানকার থেমস বিজনেস স্কুলে ব্যবস্থাপনা বিষয়ে পড়ার পাশাপাশি কাজ করেছেন বিভিন্ন রেস্তোরাঁয়। লক্ষ করেছেন রেস্তোরাঁ–সংস্কৃতি। চট্টগ্রামে ফিরে তাই তাঁর সহজে নজর কাড়ে বিদ্যমান রেস্তোরাঁর পরিবেশ। কলেজ-বিশ্ববিদ্যালয়ে পড়ুয়াদের হ্যাংআউটের রেস্তোরাঁ কই? বৃহস্পতিবার সন্ধ্যায় অফিসফেরত বন্ধুদের আড্ডার জায়গা কই? উঠতি উদ্যোক্তাদের ঘণ্টার পর ঘণ্টা বিজনেস প্ল্যান করার জায়গা কই? এসব বিবেচনায় মনজুরুল হক ২০১২ সালের শেষ দিকে নগরীর বাদশা মিঞা পেট্রলপাম্পের পাশে একটি পরিত্যক্ত দোকানের ছোট্ট পরিসরে শুরু করলেন বারকোড ক্যাফে। ঘণ্টার পর ঘণ্টা সেখানে কফির কাপে ঝড় তোলা যায়। কেউ কিছু বলে না। আড্ডার ফাঁকে ফাঁকে চাইলে স্বাস্থ্যকর ও সুস্বাদু খাবারও জোটে। ‘শুরুতে আমার টার্গেট ছিল, দিনে পাঁচ হাজার টাকার বিক্রি’, জানালেন মনজুরুল হক। কিন্তু দিন কয়েক যেতে না–যেতেই খবর রটে গেল শহরজুড়ে। কাজেই পাশের অংশটাও বাড়াতে হলো, সুযোগ দিতে হলো পার্টি করার। আর সেই ছোট্ট ‘পাঁচ হাজারী’ বারকোড ক্যাফে থেকে এখন মনজুরুলের বারকোড গ্রুপে কর্মীর সংখ্যা তিন শতাধিক। কেবল বেকারদেরই কাজ দেন তিনি। শিক্ষার্থীদের জন্য খণ্ডকালীন কাজের সুযোগও তৈরি করেছেন।\xa0\nতবে মনজুরুলের মতো উদ্যমী তরুণ একটিমাত্র ক্যাফে করে থেমে যাবেন, এটি তো হয় না। দেশের অন্য অনেক শহরের মতো একসময় চট্টগ্রামের স্ট্রিট ফুড কালচারও ছিল সমৃদ্ধ। কিন্তু নজর না থাকায় সেগুলোর মান ক্রমাগত নিম্নমুখী হয়ে যায়। মনজুরুল ভাবলেন, স্ট্রিট ফুডই করবেন, কিন্তু স্বাস্থ্যকরভাবে, পরিচ্ছন্নভাবে। চীন থেকে কারিগর নিয়ে এসে বানালেন ফুচকা বানানোর যন্ত্র। ব্যস, হাতের ছোঁয়া থেকে মুক্তি। ২০১৫ সালে শুরু করেন বারগুইচ ফিউশন ক্যাফে। চটপটি, ফুচকাসহ নানান স্বাস্থ্যকর এবং সাশ্রয়ী নানান ধরনের স্ট্রিট ফুডের সমাহার ঘটান খোলামেলা পরিবেশের ক্যাফেতে। খুব দ্রুতই ছুটির দিনগুলোতে চট্টগ্রামের অনেকেরই সন্ধ্যাকালীন গন্তব্য হয়ে ওঠে এই ক্যাফে; যা চট্টগ্রামের তরুণ প্রজন্মের প্রিয় আড্ডাস্থলও হয়ে উঠতে সময় নেয়নি।\xa0\n\xa0তবে দুটি বিশেষ উদ্ভাবনের জন্য মনজুরুলকে মনে রাখতে হবে আমাদের। চট্টগ্রামের ঐতিহ্য মেজবানির খাবার নিয়ে সারা দেশে প্রচুর আগ্রহ। চট্টগ্রামের অনেক মেহমান মেজবানি খেতে আগ্রহ প্রকাশ করলেই বিপদে পড়েন। কারণ, বিশেষ বিশেষ অনুষ্ঠান ছাড়া মেজবানি কোথায় পাবেন? মেজবানি অনুষ্ঠানে তো রবাহূত নিয়ে যাওয়া যায় না। কাজেই ২০১৬ সালে চালু হয়ে গেল ‘মেজ্জান হাইলে আইয়্যুন (মেজবান খেতে আসুন) ’। দুপুরে-রাতে যেকোনো সময় চাইলেই মেজবান খেতে পারবেন।\nমনজুরুলের এরপরের কাজটি আরও চমকপ্রদ। অনেকেরই মাঝেমধ্যে বিয়েবাড়ির মজার খাবার খেতে ইচ্ছে করে, কিন্তু বিয়ের কোনো দাওয়াত না থাকলে সেটা সম্ভব হয় না। চট্টগ্রাম অঞ্চলের গতানুগতিক ধাঁচের গ্রামের বাড়ির আদলে মনজুরুল হক বিয়েবাড়ির খাবার মেনু নিয়ে ২০১৭ সালে চালু করলেন ‘বীর চট্টলা’। এ পর্যন্ত ঢাকার বনানীসহ বারকোড নামে রয়েছে ১২টি রেস্তোরাঁ। মাসখানেকের মধ্যে চট্টগ্রাম সেনানিবাসে বারকোড গ্রুপের নতুন আরও একটি রেস্তোরাঁ হবে বলে জানালেন মনজুরুল হক। তাঁর সাফল্যে উদ্বুদ্ধ হয়ে চট্টগ্রামের তরুণেরা কয়েক বছরে সাত শতাধিক আধুনিক রেস্তোরাঁ গড়ে তুলেছেন। তরুণ উদ্যোক্তাদের প্ল্যাটফর্ম ‘চাকরি খুঁজব না, চাকরি দেব’ তাঁকে সম্মানিত করেছে ইউসুফ চৌধুরী সম্মাননা ২০১৭-এ।\n'}, {'headline': '\nচালকের আসনেই আছে এডিস\n', 'article': '\nকুষ্টিয়ার দৌলতপুর উপজেলার খলিশাকুণ্ডী ইউনিয়নের শ্যামনগর গ্রামের জোছনা খাতুন (৫৮) গত মঙ্গলবার (৩ সেপ্টেম্বর) বিকেল সাড়ে পাঁচটার দিকে ঢাকার এক নামজাদা হাসপাতালে মারা যান। ডেঙ্গু জ্বরে আক্রান্ত হওয়ার পর রাজধানীতে চিকিৎসা নিতে এসেছিলেন তিনি। তিন দিনও টিকলেন না। গত ৩০ আগস্ট শুক্রবার জোছনা খাতুনের ডেঙ্গু ধরা পড়ে। স্থানীয়ভাবে চিকিৎসার পর তাঁর অবস্থার অবনতি হলে রোববার (১ সেপ্টেম্বর) তাঁকে ঢাকার হাসপাতালে ভর্তি করা হয়েছিল। ৪ সেপ্টেম্বর বুধবার জোছনা খাতুনের দাফনের পরপর খবর আসে, রাজধানীর ভিকারুননিসা নূন স্কুল অ্যান্ড কলেজের অষ্টম শ্রেণির ছাত্রী ইসরা তাসকিন অস্মিতার (১৩) মৃত্যু হয়েছে ডেঙ্গুতে। ইসরা তাসকিনসহ তাদের পরিবারের মোট চারজন ডেঙ্গুতে ভুগছিল। তাদের মধ্যে ইসরার অবস্থার অবনতি হলে তাকে অন্য এক হাসপাতালে নিয়ে যাওয়া হয়। সেখানে ছয় দিন লাইফ সাপোর্টে থাকার পর তার মৃত্যু হয়।\nমধ্যে দু-এক দিন হাসপাতালে ভর্তি রোগীর সংখ্যা আনুপাতিক হারে কম থাকলেও ৪ সেপ্টেম্বর স্বাস্থ্য অধিদপ্তর জানিয়েছে, ডেঙ্গু জ্বরে আক্রান্ত হয়ে সারা দেশের হাসপাতালগুলোতে ভর্তি রোগীর সংখ্যা আবার বেড়েছে (সূত্র: প্রথম আলো, ৪ সেপ্টেম্বর অনলাইন)। ৩ সেপ্টেম্বর মঙ্গলবার সকাল ৮টা থেকে ৪ সেপ্টেম্বর বুধবার সকাল ৮টা পর্যন্ত ২৪ ঘণ্টায় দেশের বিভিন্ন হাসপাতালে নতুন রোগী ভর্তি হয় ৮২০ জন। এর মধ্যে ঢাকায় ৩৪৫ জন, ঢাকার বাইরে ৪৭৫ জন। ২ সেপ্টেম্বর সোমবার সকাল ৮টা থেকে ৩ সেপ্টেম্বর মঙ্গলবার সকাল ৮টা পর্যন্ত ২৪ ঘণ্টায় দেশের বিভিন্ন হাসপাতালে নতুন রোগী ভর্তি হয়েছিল ৭৮৩ জন। রোগীর সংখ্যা বাড়া-কমার মধ্যেই এখন থাকবে ডেঙ্গু পরিস্থিতি। হাসপাতালে এক দিন ভিড় কমলে আরেক দিন তা বাড়তে পারে, পরিস্থিতির উন্নতি দেখানোর জন্য পরিসংখ্যান নিয়ে খেলা করার নজির এ দেশে অনেক আছে। ডেঙ্গু মোকাবিলায় আত্মতুষ্টির ঢেকুর তোলার সময় যে এখনো আসেনি, সেই বার্তাই মফস্বলের জোছনা খাতুন আর রাজধানীর ইসরা পরিষ্কার আর জোর দিয়ে বলে গেল। কেউ কেউ বলার চেষ্টা করছেন, ইসরার মৃত্যু হয়েছে হাসপাতালের নিবিড় পরিচর্যা কক্ষের সংক্রমণে। যে গেছে বা যাঁর গেছে, তাঁর কাছে এই তর্ক বেহুদা বেশরম তর্ক। ক্ষতিপূরণের দায় নির্ধারণের আলোচনায় কাউকে ছাড় দিতে বা কাউকে ধরতে এসব বাগ্\u200cবিতণ্ডা দরজার খিল আটকিয়ে যে কেউ করতে পারেন, তবে প্রকাশ্যে না করাই উত্তম। তাই ৫৭ জন মরেছে না ৩০০ জন মরেছে, সে তর্কে মানুষের কোনো ফায়দা নেই। এটাই এখন চরম সত্য যে ঢাকা শহরে বসবাস করে এমন কোনো পরিবার নেই যে ডেঙ্গু নিয়ে দুশ্চিন্তায় নেই। এমন কোনো পরিবার নেই, যাদের কোনো না কোনো পরিচিত, আত্মীয়, বন্ধু, প্রতিবেশী ডেঙ্গুতে আক্রান্ত হয়নি। তাই পরিসংখ্যান নিয়ে হইচই করার চেয়ে এখনকার সবচেয়ে বড় বিবেচ্য বিষয় হচ্ছে এডিস মশা নিয়ন্ত্রণ।\n\xa0এডিস মশা খুবই সার্থকতার সঙ্গে ইতিমধ্যেই ডেঙ্গুর বিষ রাজধানীর বাইরে প্রত্যন্ত অঞ্চলগুলোতে ছড়িয়ে দিয়েছে। সন্দেহ করা হচ্ছে, শহুরে এডিস ইজিপটাই পল্লির ঝোপঝাড়ে থাকা তার জংলি ভাই-বেরাদর এডিস এলবোপিকটাসের কাছে ডেঙ্গুর জীবাণু হস্তান্তরে সক্ষম হয়েছে। এডিস এলবোপিকটাস একই ঘরানার মশা হলেও সে ঘরে নয়, ঝোপঝাড়ে থাকে, ঘরের বাইরে সে কামড়ায়। এ জন্য এটিকে এশিয়ান টাইগারও বলা হয়। ইজিপটাই ঘরের মশা ঘরের আশপাশে থাকতে পছন্দ করে, অন্যদিকে গাছের কোটরে, কলাগাছের দুটো পাতার মাঝখানে বা কচুগাছের দুটো পাতার মাঝখানে যে পানি জমে, বাঁশ কাটার পর সেখানে থেকে যাওয়া গোড়ায় যে পানি জমে, সেখানে এলবোপিকটাস মশা বেশি হয়। এককথায়, প্রাকৃতিক আধার সে ব্যবহার করে। দেশের কোন অঞ্চলে এই প্রজাতির মশার বসবাস বেশি, সে সম্পর্কে এখন পর্যন্ত কোনো সবিস্তার অনুসন্ধান না হওয়ায় বিশেষজ্ঞরা খুব বেশি কিছু বলতে পারছেন না। তবে জাহাঙ্গীরনগর বিশ্ববিদ্যালয়ের প্রাণিবিদ্যা বিভাগের শিক্ষক কবিরুল বাশার সংবাদমাধ্যমকে জানিয়েছেন, ‘এডিস এলবোপিকটাস যেহেতু মহামারি আকারে রোগ ছড়াতে পারে, সেহেতু এডিস এলবোপিকটাসই রোগ ছড়াচ্ছে বলে আমরা ধারণা করছি। তবে এখনো এর গবেষণালব্ধ তথ্য আমাদের কাছে নেই। এলবোপিকটাস শুধু ডেঙ্গু নয়, ইয়েলো ফিভারের মতো রোগব্যাধি বিস্তারের ক্ষমতা রাখে।’\nকুষ্টিয়া আর যশোরে ডেঙ্গুর আবির্ভাব, বিস্তার এবং স্থায়িত্ব এডিস এলবোপিকটাসের কেরামতিরই ইঙ্গিত দিচ্ছে। জানা গেছে, ঈদুল আজহার পর থেকে কুষ্টিয়ার দৌলতপুর উপজেলার ছাতারপাড়া গ্রামে আশঙ্কাজনক হারে ডেঙ্গু রোগ ছড়িয়ে পড়ে। আক্রান্ত ব্যক্তিদের কেউই ঢাকা প্রত্যাগত ছিল না। ছোট্ট এক গ্রামে নারী-পুরুষ মিলিয়ে ৪২ জন ডেঙ্গু রোগী শনাক্তের খবর চাউর হওয়ার পর জেলা ও উপজেলা প্রশাসন জরুরি পদক্ষেপ নিয়েও পরিস্থিতি নিয়ন্ত্রণে আনতে হিমশিম খায়। সপ্তাহখানেকের জোর চেষ্টার পর ছাতারপাড়া গ্রামের পরিস্থিতি কিছুটা নিয়ন্ত্রণে এলেও দৌলতপুর উপজেলার ইউসুফপুর, কমালপুর, খলিশাকুণ্ডী ও মহিষকুণ্ডী প্রভৃতি এলাকায় ডেঙ্গু ছড়িয়ে পড়ে। প্রায় একই সময়ে যশোরের মনিরামপুর উপজেলার প্রত্যন্ত অঞ্চলে ডেঙ্গু অনেকটা মহামারির রূপ নেয়। উপজেলার রোহিতা ইউনিয়নের ৩ নম্বর ওয়ার্ডে (রাজবাড়িয়া-এড়েন্দা) এক মাসে নারী-শিশুসহ অন্তত ৮৫ জন ডেঙ্গুতে আক্রান্ত হয়।\nওয়ার্ডের এড়েন্দা বিলপাড়ায় ৫২ জন, দক্ষিণ পাড়ায় ১৪ জন ও রাজবাড়িয়া গ্রামে ২০-২৫ জন ডেঙ্গুতে আক্রান্ত হয়েছিল। অবশ্য সরকারি তথ্যমতে, এড়েন্দা গ্রামে ডেঙ্গুতে আক্রান্ত রোগীর সংখ্যা ছিল ৫২। ঝিনাইদহ জেলার শৈলকুপার দুটি গ্রামেও মাত্র সপ্তাখানেক সময়েই কমপক্ষে ৩৮ জন ডেঙ্গুতে আক্রান্ত হওয়ার কথা জানিয়েছেন এলাকাবাসী। বরিশাল অঞ্চলে ডেঙ্গু আক্রান্তের কোনো ইতিহাস না থাকলেও এ বছর এ পর্যন্ত ৩ হাজার ৯০০ জন ডেঙ্গুতে আক্রান্ত হয়েছে। এর মধ্যে মারাও গেছে বেশ কয়েকজন। এদিকে স্বাস্থ্যসেবায় নিয়োজিত স্থানীয় স্বাস্থ্যকর্মীদের ডেঙ্গুতে আক্রান্ত হওয়ার খবর আক্রান্ত এলাকার মানুষকে আরও সন্ত্রস্ত করে তুলছে। গত ২৮ আগস্ট ‘ছোট্ট গ্রামে ডেঙ্গুর বড় আক্রমণ’ নামে কুষ্টিয়ার ঘটনা প্রথম আলোতে ছাপা হলে রোগতত্ত্ব, রোগনিয়ন্ত্রণ ও গবেষণা প্রতিষ্ঠান (আইইডিসিআর) চার সদস্যের বিশেষজ্ঞ দল সেখানে পাঠায়। বিশেষজ্ঞরা কুষ্টিয়া জেনারেল হাসপাতাল, মিরপুর উপজেলা স্বাস্থ্য কমপ্লেক্স ও ডেঙ্গুকবলিত দৌলতপুরের ছাতারপাড়ায় নমুনা সংগ্রহ করে ঢাকায় ফিরেছেন, এখন অপেক্ষা ফলাফলের। ইজিপটাই না এলবোপিকটাস—কে এখন রাজ করবে, সেটা আঁচ করা যাবে এই অনুসন্ধান থেকে।\nএডিসের দুই প্রজাতির মোকাবিলায় আমাদের দুই ধরনের কৌশল নিতে হবে। মনে রাখতে হবে, শহর-নগর থেকে এডিস ইজিপটাই যত সহজে বশে আনা যাবে, পল্লিগ্রামের এডিস এলবোপিকটাসকে তত সহজে কবজা করা যাবে না। প্রকৃতির কোলে থাকা এই মশাকে নিয়ন্ত্রণ করতে হলে আমাদের প্রকৃতির সহায়তা নিতে হবে। ঝোপ-জঙ্গলের মশার মূল খাদক হচ্ছে ব্যাঙ, বাদুড়, চামচিকা। জঙ্গলে এদের বিচরণ যাতে বাড়ে, সেই ব্যবস্থা করতে হবে। মনে রাখতে হবে, এডিস এলবোপিকটাসকে কীটনাশক দিয়ে জব্দ করতে গেলে প্রকৃতিতে থাকা আমাদের বন্ধু কীটপতঙ্গের (মৌমাছি, প্রজাপতি ইত্যাদি) শেষ ঘণ্টা বেজে যাবে। আমাদের সব প্রচেষ্টা সার্থক আর প্রকৃতিবান্ধব হোক।\nগওহার নঈম ওয়ারা:\xa0লেখক ও গবেষকnayeem5508@gmail.com\n'}, {'headline': '\nস্বপ্ন বুননের গল্প\n', 'article': '\nগমগাছের খড় দিয়ে দেড় হাজার ছবি বানিয়ে ১৯৮৬ সালে ঢাকার শিল্পমেলায় একটি স্টল দিয়েছিলেন। মনে করছিলেন অনেক বিক্রি হবে, কিন্তু কোনো ছবি বিক্রি হলো না। ছবিগুলো ছিল দেশ–বিদেশের বরেণ্য গুণী ব্যক্তিসহ বাংলাদেশের মুক্তিযুদ্ধের। ছবি বিক্রি না হওয়ায় হতাশই হলেন।\xa0\nএরপর তিনি স্টলে টাঙিয়ে দিলেন ‘আপনি কি আপনার ছবি গমের শিষ দিয়ে বানাতে চান?’ এরপরই অর্ডার আসতে থাকে। প্রতিদিন গড়ে ১০টি করে ছবি বানাতে থাকেন। বিক্রিও বেশ হয়। এতে উৎসাহিত হয়ে ফিরে আসেন রংপুরে। ভাবতে থাকেন, হস্তশিল্পের কাজ করবেন। ১৯৮৭ সালে ছাত্ররাজনীতি করতে গিয়ে গ্রেপ্তার হয়ে রংপুর কারাগারে যান। কারাগারে তাঁতচালী ছিল, সেখানে কয়েদিরা হস্তশিল্পে বুননের কাজ করেন। সেই কাজ তিনি তিন মাস দাঁড়িয়ে দাঁড়িয়ে দেখেছেন। জেল থেকে বেরিয়ে সেই বুননের কাজে ঝুঁকে পড়েন। গল্পে গল্পে এসব কথা জানালেন সফিকুল আলম সেলিম।\xa0\n১৯৯১ সালে ‘কারুপণ্য’ নামে রংপুরের ঐতিহ্যবাহী শতরঞ্জি বুননের ছোট্ট একটি প্রতিষ্ঠান নিয়ে সফিকুল সেলিমের যাত্রা শুরু হয়। এরপর প্রায় ২৮ বছর পেরিয়ে গেছে। কারুপণ্য এখন রংপুরের ‘হারিয়ে যাওয়া’ শতরঞ্জি ইউরোপ ও উত্তর আমেরিকার ৩৬টি দেশে রপ্তানি করে। গেল বছর রপ্তানি আয়ের পরিমাণ ছিল ১ কোটি ৬০ লাখ মার্কিন ডলার, যা বাংলাদেশি মুদ্রায় প্রায় ১৩৬ কোটি টাকা।\xa0\nস্কুলে অকৃতকার্য হওয়ায় ঘর থেকে বিতাড়ন, আবার বিদ্যালয়ে সেরা ছাত্র হয়ে বিনা খরচে পরবর্তী শ্রেণিতে ভর্তি, ছাত্ররাজনীতি, জেলখাটা ইত্যাদি নানা কিছু মিলিয়ে সফিকুল সেলিমের বর্ণময় জীবন।\xa0\nসফিকুল সেলিম বললেন, তাঁর বাবা মরহুম এম এ সোবহান ছিলেন বর্ষীয়ান রাজনীতিবিদ। বাবার কারণে তিনিও ছোটবেলা থেকে জড়িয়ে পড়েন ছাত্ররাজনীতির সঙ্গে। ১৯৮০ সালে রংপুর ক্যাডেট কলেজে অষ্টম শ্রেণি থেকে নবম শ্রেণিতে উত্তীর্ণ হতে না পারায় তাঁকে বের করে দেওয়া হয়। এরপর নিজের চেষ্টায় ক্যান্টনমেন্ট পাবলিক স্কুল ও কলেজে ভর্তি পরীক্ষায় অংশ নিয়ে প্রথম হয়ে বিনা টাকায় স্কুলের নবম শ্রেণিতে ভর্তির সুযোগ পান। কিন্তু স্কুল ফাঁকি দেওয়ার কারণে সেখানেও আর পড়তে পারলেন না। এরপর অন্য একটি স্কুল থেকে ১৯৮২ সালে এসএসসি ও ১৯৯১ সালে রংপুর সরকারি কলেজ থেকে রাষ্ট্রবিজ্ঞান বিষয়ে অনার্স পাস করেন।\xa0\n১৯৮৭ সালে এরশাদ সরকারের আমলে জেলে যাওয়ার গল্প আগেই বলা হয়েছে। জেল থেকে বেরিয়ে পরিকল্পনা করেন হস্তশিল্প কারখানা গড়ে তোলার। রংপুর প্রেসক্লাবে (সাবেক) বাংলাদেশ ক্ষুদ্র ও কুটির শিল্প সংস্থার (বিসিক) বন্ধ থাকা হস্তশিল্পের একটি দোকান ভাড়া নিয়ে শতরঞ্জির বিপণনকেন্দ্র চালু করেন। হারিয়ে যাওয়া শতরঞ্জি শিল্পের সঙ্গে জড়িত থাকা ২০ জন কারিগরকে তিনি খুঁজে বের করেন। সেই পুরোনো কারিগরদের দিয়ে নতুনদের প্রশিক্ষিত করিয়ে শতরঞ্জি বুননের কাজ শুরু হয়।\xa0\n১৯৯১ সালে গড়ে তোলেন কারুপণ্য নামের দোকানটি। লোকজনের অর্ডার পেয়ে কারিগরদের দিয়ে শতরঞ্জি সরবরাহ করতে থাকেন। এতে সামান্য আয় হয়। ভাবলেন, এখানেই থেমে থাকলে হবে না। শতরঞ্জি বিক্রির জন্য ব্যাপক প্রচারণায় নামলেন। সাড়াও পেলেন। শতরঞ্জি বানিয়ে দেশের বিভিন্ন শিল্প ও বাণিজ্য মেলায় স্টল দেন। একপর্যায়ে শতরঞ্জির চাহিদা বাড়তে থাকে। পরবর্তী সময়ে ঢাকায় ‘শতরঞ্জি’ নামের একটি প্রতিষ্ঠান দেন।\xa0\nএখানেই শেষ নয়। শতরঞ্জির বাজার তৈরি করতে বিদেশি ক্রেতাদের আকৃষ্ট করতে হন্যে হয়ে ঘুরতে থাকেন বিদেশি ক্রেতাদের কাছে। ২০০২ সালে প্রথম জাপানে শতরঞ্জি রপ্তানির সুযোগ পান। শুধু জাপান নয়। এই পণ্য পৃথিবীর আরও অনেক দেশে রপ্তানি হতে পারে। ভাবলেন, হস্তশিল্প ‘শতরঞ্জি’ তৈরির কারখানা গড়ে তুলবেন। রংপুর শহর থেকে প্রায় চার কিলোমিটার পশ্চিমে নিসবেতগঞ্জ গ্রামে বিসিকের বন্ধ থাকা একটি দোচালা ছোট্ট কারখানা ভাড়া নেন। সেখানে ওই গ্রামের ৫০ জন নারী-পুরুষকে নিয়ে কারখানাটি চালু করেন। শুরু করেন বুনন শতরঞ্জি।\xa0\nব্যবসা বৃদ্ধি পেতে থাকে। ‘কারুপণ্য রংপুর লিমিটেড’ নামে প্রতিষ্ঠানের নাম দিলেন। গড়ে তুললেন একে একে পাঁচটি কারখানা। এগুলো হলো রংপুরের লাহিড়ীর হাট, পদাগঞ্জ, পীরগাছা, রবার্টসনগঞ্জ ও কুড়িগ্রামের উলিপুরে। বর্তমানে এসব কারখানায় ছয় হাজার শ্রমিক কাজ করেন।\xa0\nরংপুর শহরের রবার্টসনগঞ্জে শতরঞ্জির একটি সবুজ কারখানা রয়েছে। এ কারখানা যেন সবুজের সমারোহ। সবুজ বাগান। নানা প্রজাতির গাছগাছালিতে ছেয়ে আছে ইটপাথরের দালান। ঝুলছে লতাপাতা। সব মিলিয়ে নান্দনিক পরিবেশ। কারখানার বুক চিরে যেন সবুজ হৃদয়। ভবনের ছাদেও সবুজের বাগান। নাম দেওয়া হয়েছে ‘নন্দিনী পার্ক’। ছাদের মধ্যে গাছের ফাঁকে ফাঁকে বসার জন্য ছোট ছোট বেঞ্চ। বেঞ্চগুলোতেও শিল্পীর রং–তুলিতে কারুকার্যময় নান্দনিকতার ছোঁয়া আছে। আছে পানির ফোয়ারা, সেখানে আছে পদ্মফুল। দুপুরের খাবার বিরতিতে প্রাকৃতিক পরিবেশে শ্রমিকদের আহার করতে দেখা যায় সেখানে।\xa0\nশতরঞ্জিশিল্পে নারীর প্রতীক হয়ে কারখানার সামনে সবুজ বাগানের মধ্যে দাঁড়িয়ে রয়েছে ৩০ ফুট উঁচু একটি ভাস্কর্য। নাম দেওয়া হয়েছে ‘বনলতা’। এটি একটি উন্মুক্ত মঞ্চও। এই মঞ্চের সামনেই কারখানার প্রশস্ত সিঁড়ি। সিঁড়িগুলোকে ব্যবহার করা হয় দর্শকদের বসার জায়গা হিসেবে, যা উন্মুক্ত গ্যালারি। দুটি সিঁড়িতে একসঙ্গে হাজারখানেক দর্শক বসে অনুষ্ঠান উপভোগ করতে পারেন। বিশেষ বিশেষ দিনে শ্রমিকদের মনোরঞ্জনের জন্য আয়োজন করা হয় বিনোদনমূলক অনুষ্ঠান। এ অনুষ্ঠানে শ্রমিক ও তাঁদের পরিবারের সদস্যরা অংশ নিয়ে থাকেন।\xa0\nপ্রতিদিন দিন-রাতে দুই শিফটে এখানে শতরঞ্জি বোনেন প্রায় ছয় হাজার নারী-পুরুষ, যার ৯০ শতাংশই নারী। শ্রমিকদের সেবার জন্য সেখানে রয়েছে সেবা বিভাগ। একজন চিকিৎসকের নেতৃত্বে বিনা মূল্যে তাঁদের স্বাস্থ্যসেবা প্রদান ও প্রয়োজনীয় ওষুধ দেওয়া হয়। মাসিক বেতন ও লেনদেনে শ্রমিকেরা যাতে খুব সহজে ব্যাংকিং সুবিধা পান, সে জন্য তাঁদের হাতের কাছেই রয়েছে এটিএম বুথ। সুন্দর পরিবেশে খাবারের ক্যানটিন রয়েছে। কারখানায় কর্মরত নারী শ্রমিকেরা কারখানায় তাঁদের সন্তানদের নিয়ে যেতে পারেন। সে জন্য রয়েছে চাইল্ড কেয়ার। শিশুদের দুধ ও খাবার দেওয়া হয় বিনা মূল্যে।\xa0\n\xa0‘কারুপণ্য’ দেশের রপ্তানিতে অন্যান্য অবদানের জন্য হস্তজাতশিল্প পণ্য রপ্তানি খাতে আটবার সেরা রপ্তানিকারক হিসেবে ট্রফি অর্জন করেছে।\xa0\nসফিকুল আলম সেলিমের বাড়ি রংপুরের গুপ্তপাড়ায়। তিন ভাই, তিন বোনের মধ্যে তিনি তৃতীয়। তাঁর স্ত্রী সুরাফা হোসেন। সন্তান দুটি।\xa0\nসফিকুল সেলিম বললেন, শতরঞ্জি এখন শুধু রংপুরের ঐতিহ্য নয়, এটি বাংলাদেশের ঐতিহ্য। রংপুরের অজপাড়াগাঁ থেকে শুধু যে হস্তশিল্প রপ্তানি হচ্ছে তা নয়, এখানকার হতদরিদ্র মানুষও কাজের সুযোগ পাচ্ছেন। অভাব দূর হচ্ছে। সুযোগ পাচ্ছেন। অভাব দূর হচ্ছে।\n'}, {'headline': '\nওয়ারেন বাফেটের আট পরামর্শ\n', 'article': '\nটাকাওয়ালা একজন মানুষের সঙ্গে অভিজ্ঞ মানুষের সাক্ষাৎ হলে ব্যাপারটা এ রকম হবে যে, টাকাটা যাবে অভিজ্ঞ মানুষের হাতে আর টাকাওয়ালা মানুষ পাবে অভিজ্ঞতা। ৮৭তম জন্মদিনে বিনিয়োগ নিয়ে পরামর্শ চাওয়া হলে ওয়ারেন বাফেট ঠিক এ কথাটি বলেছিলেন। তাঁর মতে, অভিজ্ঞতাই সফল বিনিয়োগকারী হওয়ার চাবিকাঠি। আর নতুন বিনিয়োগকারীরা অভিজ্ঞদের কাছ থেকে শিখতে পারেন। সফল বিনিয়োগকারী হিসেবে ওয়ারেন বাফেটের সেরা আটটি উপদেশ দেখে নেওয়া যাক:\n১. বহুমুখী বিনিয়োগ\nওয়ারেন বাফেট মনে করেন, যাঁরা বিনিয়োগ সম্পর্কে তেমন একটা জানেন না, তাঁদের এক জায়গায় বিনিয়োগ না করে নানা জায়গায় বিনিয়োগ করা ভালো। তাঁর কথা হলো, বৃষ্টির সঙ্গে সোনা ঝরলে বালতিটা বাড়িয়ে দিন, মগ বাড়িয়ে দিয়ে লাভ কী।\xa0\n২. নিজের জন্য বিনিয়োগ\xa0\nনিজের সামর্থ্য বাড়াতে বিনিয়োগ করাই সবচেয়ে ভালো বিনিয়োগ। সবাই তো আর শেয়ারবাজারে বিনিয়োগ করে বড় মুনাফা করতে পারবে না, তাই নিজের দক্ষতা উন্নয়নে বিনিয়োগ করে অনেকে ভালো ক্যারিয়ার করতে পারে—এসব মানুষের বেলায় এটাই সেরা বিনিয়োগ।\n৩. নিজের কাজে আস্থা রাখুন\nবাফেট মনে করেন, নিজের বিনিয়োগ সিদ্ধান্তে আস্থা রাখাটা সবচেয়ে কঠিন কাজ। আপনার সব সময় মনে হয় যে অন্যরা সঠিক আর আপনি বেঠিক। এটা না করে পাঠাভ্যাস করুন এবং নিজের ওপর বিশ্বাস রাখুন। নিজের জ্ঞানের ভিত্তিতে বিনিয়োগ করুন। অন্যরা কী বলল, তা খুব একটা শোনার দরকার নেই।\n৪. ধারণা থাকলে তবেই বিনিয়োগ\nযে ব্যবসা আপনি পুরোপুরি জানেন না, সেই ব্যবসায় বিনিয়োগ না করাই ভালো। কোনো কোম্পানিতে বিনিয়োগ করার আগে জানতে হবে, সেই কোম্পানি কীভাবে ব্যবসা করে এবং সেই ব্যবসায় কী ধরনের প্রভাব পড়তে পারে, আর তা করতে ১০ মিনিটের বেশি সময় ব্যয় করা যাবে না। বাফেট বলেন, ১০ মিনিটের মধ্যে তিনি এর আগামাথা বের করতে না পারলে অন্য কোম্পানির মূল্যায়ন শুরু করেন।\xa0\n৫. ঠিক খবরে গুরুত্ব দিন\nওয়ারেন বাফেটের সেরা পরামর্শগুলোর একটি হচ্ছে, সব সংবাদেই বেশি গুরুত্ব দেবেন না, অর্থাৎ বিনিয়োগসংক্রান্ত খবর দেখলেই ঝাঁপিয়ে পড়বেন না। তিনি ৯৯-১ নিয়মে বিশ্বাস করেন। অধিকাংশ বিনিয়োগকারী যত আর্থিক খবর পড়েন, তার মাত্র ১ শতাংশ খবরের ভিত্তিতে সিদ্ধান্ত নেন। দেখা যায় যে খারাপ খবর পেলেই তাঁরা শেয়ার বিক্রি করে দেন। বাফেট মনে করেন, যে কোম্পানি বহু বছর ধরে ব্যবসা করছে, তাদের পক্ষে এই ক্ষতি কাটিয়ে ওঠা সমস্যা নয়। মানুষ অনেক সময় বেশি প্রতিক্রিয়া দেখায়।\xa0\n৬. শেয়ার কেনা ব্যবসার অংশ কেনা\nধরুন, বাড়ির পাশের মোড়ে একটি দোকানের মালিকানা অংশীদারি কিনছেন। স্বাভাবিকভাবেই তখন আপনি প্রতিযোগিতা, পণ্যের দাম, সরবরাহব্যবস্থা ইত্যাদি নিয়ে ভাববেন। শেয়ার কেনার সময়ও আপনাকে এসব নিয়ে ভাবতে হবে। শেয়ার তো নিছক কাগজের টুকরা নয়, শেয়ার কেনা মানে আপনি সেই প্রতিষ্ঠানের মালিকানার অংশীদারি কিনছেন।\n৭. ভুল থেকে শিক্ষা\nঅনেকেই ভাবতে পারেন যে ওয়ারেন বাফেট ভুল করতে পারেন না। কিন্তু বাস্তবতা হলো তিনি তো ভুল করেনই, এমনকি জীবনে অনেক বড় ভুলও করেছেন তিনি। বাফেটের পরামর্শ হলো, ভুলের রেকর্ড রাখুন, যাতে গড়বড়টা কোথায় হয়েছে তা বোঝা যায় এবং একই ভুলের পুনরাবৃত্তি না ঘটে। আবার ভুলের কথা সন্তান ও নাতি-নাতনিদের কাছেও বলা উচিত; যাতে তারা সেই ভুল থেকে শিক্ষা নিতে পারে।\n৮. এক দিনের ব্যবসায়ী হওয়া যাবে না\nওয়ারেন বাফেট দীর্ঘমেয়াদি বিনিয়োগের পক্ষপাতী। তিনি মনে করেন, শেয়ার কিনে ভুলে যাওয়াই শ্রেয়। একটি কোম্পানির শেয়ার তিনি দশকের পর দশক ধরে রাখার পরামর্শ দেন। তিনি মনে করেন, ধৈর্যশীল বিনিয়োগকারীদের কাছে সময় এক দারুণ বন্ধু হিসেবে আবির্ভূত হয়। বাফেটের বাণী: ‘১০ বছর কোনো শেয়ার ধরে রাখার ইচ্ছা না থাকলে তা ১০ মিনিটের জন্য কেনার কথা চিন্তাও করবেন না।’\xa0\n\xa0\nঅনুবাদ: প্রতীক বর্ধন\n'}, {'headline': '\nতরুণীর ২ হাজার বছরের পুরোনো কবরে ‘স্মার্টফোন’\n', 'article': '\nরাশিয়ার দুই হাজার বছরের বেশি পুরোনো কবর থেকে পাওয়া গেল একটি ‘স্মার্টফোন’। রাশিয়ার বৃহত্তম বিদ্যুৎকেন্দ্রের জলাধারের নিচে এক তরুণীর পুরোনো কবরে সন্ধান পাওয়া গেছে এই ‘স্মার্টফোন’–এর।\nরাশিয়ার সায়ানো-শুশেনস্কায়া বাঁধের কাছের আলা জলাধার থেকে পানি সরিয়ে দেওয়া হয়েছিল। পানি সরতেই সন্ধান মেলে কয়েকটি প্রাচীন কবরের। তবে এত পুরোনো কবরে কীভাবে একটি স্মার্টফোন পাওয়া গেল, তার উত্তর মেলেনি।\nবিশেষজ্ঞদের দাবি, কবরটি ২ হাজার ১৩৭ বছর আগে জিওনগু শাসন আমলের এক ধনী ও সম্ভ্রান্ত হুন তরুণীর। ওই তরুণী দক্ষিণ রাশিয়ার গ্রামীণ অঞ্চলে থাকতেন। কবরগুলো খ্রিষ্টপূর্ব তৃতীয় শতকের।\nপ্রত্নতাত্ত্বিকদের ধারণা, কবরটি নাতাশা নামের কোনো এক ধনী পরিবারের সন্তানের। আইফোনের মতো দেখতে বস্তুটি আদতে তাঁর পোশাকে সেটে রাখা হয়েছিল। ‘স্মার্টফোন’টি কালো রত্ন-পাথরের খচিত। দামি পাথরগুলো সারিবদ্ধভাবে বসানো হয়েছিল।  প্রত্নতাত্ত্বিক ড. পাভেল লিওস বলেন, ‘নাতাশার কবরটি হুনু-যুগের (জিওনগু)। সেখানে “আইফোন” পাওয়ায় ব্যাপারটি এখন সবচেয়ে আকর্ষণীয় হয়ে দাঁড়িয়েছে।’\nড. লিওস আরও বলেন, ওই কবরের হাড়গোড়ের সঙ্গে বেল্ট ছিল। বেল্টটি চীনের উজহু মুদ্রায় সজ্জিত ছিল। আর সে কারণে এটি কোনো সময়ের, তা জানতে সুবিধা হয়েছে।\nরাশিয়ার আলাতে নেক্রোপলিসের কাছে বাঁধের উজানের এই জলাধারে পুরোনো কবরটি সন্ধান মিলেছে পানির ৫৬ ফুট নিচে। সেখানে আশপাশে ১১০টি কবরের সন্ধান মিলেছে। তবে কেউ কেউ বলছেন, ৩২টি কবরের সন্ধান মিলেছে।\nরাশিয়া সেন্ট পিটার্সবার্গ ইনস্টিটিউট অব ম্যাটেরিয়াল হিস্ট্রি কালচারের ড. মেরিনা কিউলুনোভাস্কায়া বলেন, ‘এটি চাঞ্চল্যকর একটি ঘটনা। আমরা অবিশ্বাস্য রকম ভাগ্যবান, কারণ ধনী হুন যাযাবরদের প্রাচীন কবরগুলো পেয়েছি। আর বিস্ময়কর ব্যাপার হলো, কবরগুলোয় ডাকাতেরা হানা দেয়নি।’\nপ্রাচীনকালে স্বর্ণ, হীরাসহ দামি বস্তু দিয়ে কোনো ব্যক্তিকে সমাধিস্থ করা হতো। আর এ জন্য চোর-ডাকাতেরা কবরগুলো খুঁড়ে রত্ন চুরি করে পালিয়ে যেত। তথ্যসূত্র: দ্য সান\n'}, {'headline': '\nভাবিয়া করিও কাজ\n', 'article': '\nএকটা মাস কেটে গেল নতুন কাশ্মীরের। গত ৫ আগস্ট রাজ্য দ্বিখণ্ডিত হওয়ার সঙ্গে সঙ্গে হারিয়েছিল তার বিশেষ মর্যাদা। সংবিধান থেকে ছেঁটে ফেলা হয়েছিল ৩৭০ ধারা। হাত কাটলে আঙুলও যেমন চলে যায়, তেমনই ৩৭০ ধারা বিলোপের সঙ্গে সঙ্গে বিলুপ্ত হলো সংবিধানের ৩৫ (ক) ধারাও, যা রাজ্য বিধানসভাকে অধিকার দিয়েছিল রাজ্যের প্রকৃত বাসিন্দা নির্ণয়ের। ওই দিন থেকে কাশ্মীরের সঙ্গে আর কোনো ফারাক রইল না বাকি ভারতের। ওই দিন সাকার হলো শাসক দলের বহু দশকের ‘এক নিশান, এক বিধান, এক প্রধান’ নীতি।\nসেদিন কোনো কোনো রাজ্যে কিছু মানুষের মধ্যে সে কী প্রবল উচ্ছ্বাস! ঢাকঢোল, মাদল, দামামা ও আতশবাজির রোশনাইয়ে সেদিন অকাল দীপাবলি পালিত হয়েছিল!\nসেই থেকে একটা মাস কেটে আরও কটা দিন গড়িয়ে গেছে। কাশ্মীর এখনো অবরুদ্ধ এবং অস্বাভাবিক।\nসলতে পাকানো শুরু অনেক আগেই। কাকপক্ষীকেও টের পেতে না দিয়ে। ওমর আবদুল্লাহ ও মেহবুবা মুফতি যেদিন ঠিক করলেন, বিকল্প সরকার তাঁরাই গড়বেন, সম্ভবত তারও আগে সলতে পাকানো শুরু। কেননা, তার পরপরই বিধানসভা ভেঙে দেওয়া হলো। রাজ্য চলে গেল রাষ্ট্রপতির শাসনের আওতায়। তার আগেই বদল করা হয়েছে রাজ্যপালকে। একটু একটু করে আভাস আসতে শুরু করে আগস্ট মাসের গোড়ায়। অমরনাথযাত্রীরা তখন ভিড় জমিয়েছেন জোজিলার পাদদেশ বালতাল ও পহেলগামে। তাঁদের ঘিরে স্থানীয় দরিদ্র মুসলমানরা, ঘোড়া দিয়ে, শ্রম দিয়ে হিন্দুদের পুণ্যার্জন ঘটিয়ে যাঁরা সারা বছরের রোজগারের সিংহভাগ ওই দুই মাসে ঘরে আনেন। যাত্রী ছাড়াও উপত্যকা ভিড়ে ভিড়াক্কার দেশি-বিদেশি পর্যটকে। সব মিলিয়ে লক্ষাধিক মানুষের কলতান। গত ২ আগস্ট নিদান এল অবিলম্বে সবাইকে ফিরে যেতে হবে। সে এক চরম হুটোপাটি!\nঅকাশ্মীরি পর্যটক ও পুণ্যার্থীদের ফিরে যাওয়ার পাশাপাশি নিঃসাড়ে উপত্যকায় নিয়ে আসা হলো ৪০ হাজার বাড়তি আধা সামরিক বাহিনী, বাঘের আগে ফেউ আসার মতো। বাতাসে কিছু গন্ধ নিশ্চয় ছড়িয়েছিল। নইলে পাড়ায় পাড়ায় বাজার করার, এটিএমে ভিড় জমানো অথবা পেট্রলপাম্পগুলোয় জ্বালানি নেওয়ার দীর্ঘ লাইন কেন দৃশ্যমান হবে? উৎকণ্ঠিত ফারুক আবদুল্লাহ পুত্র ওমরকে নিয়ে দিল্লি এলেন প্রধানমন্ত্রীর মন বুঝতে। তাঁকে বললেন, ৩৭০ ধারা নিয়ে এমন কিছু করবেন না, যাতে হিতে বিপরীত হতে পারে।\nএর পরের ঘটনা সবার জানা।\nসেই থেকে আজও কাশ্মীর অস্থির ও অস্বাভাবিক। একটা মাস কেটে গেলেও রাজ্যের প্রশাসন আস্থাশীল নয়। তাই নিষেধাজ্ঞার বিস্তর ঘেরাটোপ থেকে মানুষকে অব্যাহতি দিতে তার অনীহা তীব্র। অঘোষিত কারফিউ ২৪ ঘণ্টা। দিবারাত্র সর্বত্র ভারী বুটের শব্দ। স্কুল খুললেও পড়ুয়া নেই। অফিস খোলা, হাজিরা নেই। ফোনের ল্যান্ডলাইন আজ খোলা তো কাল বন্ধ। হাসপাতাল খোলা অথচ প্রাণহীন। ইন্টারনেট অচল। তাই অনলাইনভিত্তিক প্রধানমন্ত্রী জন–আরোগ্য স্বাস্থ্য যোজনা মুখ থুবড়ে পড়েছে। সংবাদমাধ্যম ও সাংবাদিকদের হাতে-পায়ে বেড়ি এখনো শিথিল নয়। নামী-অনামী কত রাজনৈতিক নেতা যে এখনো বন্দী, তার সঠিক হিসাব কারও কাছে নেই। সরকার এখনো সংখ্যা জানায়নি। রাজনৈতিক কাজকর্ম কবে স্বাভাবিকভাবে করতে দেওয়া হবে, তার ইঙ্গিতও এখনো নেই। কোথায় যে কী ঘটছে, অজানা। বেসরকারি ভাষ্যে যা অত্যাচার, সরকারি ভাষ্যে তা ‘নিছকই গুজব ও রাষ্ট্রদ্রোহ’। সরকার সর্বশক্তিমান। তাই রাষ্ট্রদ্রোহের অভিযোগ দায়ের হয়েছে সদ্যোজাত রাজনৈতিক দল ‘জম্মু-কাশ্মীর পিপলস মুভমেন্ট’-এর ডাকাবুকো নেত্রী শেহলা রশিদের বিরুদ্ধে। এই সেই কাশ্মীরি তরুণী, যিনি দিল্লির জওহরলাল নেহরু বিশ্ববিদ্যালয়ে পিএইচডি করছেন এবং ছাত্রনেতা কানহাইয়া কুমার-উমের খালিদের মুক্তির দাবিতে আন্দোলনে শামিল হয়েছিলেন। সেনাবাহিনীর অস্বাভাবিক অত্যাচারের অভিযোগ এনে শেহলা সম্প্রতি টুইট করেছিলেন। জাতীয়তাবাদীদের তা নজর এড়ায়নি।\nমোটকথা, স্বাভাবিকতা বলতে সবাই যা বোঝে, তা যে কবে দৃশ্যমান হবে, কেউ জানে না।\nএই এক মাসে ভারত অবশ্য তার কূটনৈতিক সাফল্য নিয়ে উল্লসিত। উল্লসিত হওয়ার প্রথম কারণ, সিদ্ধান্তটি যে ভারতের ‘অভ্যন্তরীণ বিষয়’, তা নিয়ে মার্কিন যুক্তরাষ্ট্র, রাশিয়াসহ পশ্চিমা মিত্রশক্তি বিশেষ প্রশ্ন তোলেনি। চীন অবশ্যই গাঁইগুঁই করেছে, পাকিস্তানও। কিন্তু তেমন কল্কে পায়নি। দ্বিতীয় কারণ, জাতিসংঘসহ অন্যত্র পাকিস্তান কিছুটা একঘরে। তারা এমন কিছু এই এক মাসে করে দেখাতে পারেনি, যাতে ভারতের কপালের রেখা আরও কিছুটা গাঢ় হয়। কিন্তু এটাই শেষ কথা মেনে নিলে সেটা হবে বিরাট ভুল। কেননা, পাকিস্তানের কাছে এই মুহূর্তে কাশ্মীরের চেয়েও বেশি গুরুত্বপূর্ণ আফগানিস্তান। যুদ্ধদীর্ণ এই দেশে ভারতকে হটিয়ে আগামী দিনে স্বার্থ প্রোথিত করা পাকিস্তানের প্রাথমিক মূল লক্ষ্য। আধিপত্য বিস্তারের এই লড়াইয়ে সন্দেহাতীতভাবে পাকিস্তান এই মুহূর্তে তার পূর্ব প্রতিবেশীর চেয়ে এগিয়ে। লক্ষ্য হাসিলের পর তারা পূর্ব প্রান্তে নজর দেবে। আপাতত এক–দুই পা পিছিয়ে অপেক্ষা। কাশ্মীরের খেলাটা মোটেই তারা এখানে শেষ করে দিচ্ছে না।\nএই ভূরাজনৈতিক পরিস্থিতিতে পররাষ্ট্র–সম্পর্কিত ইউরোপীয় পার্লামেন্ট কমিটি দাবি জানিয়েছে, প্রধানমন্ত্রী নরেন্দ্র মোদি অবিলম্বে কাশ্মীরের নিষেধাজ্ঞা তুলে নিন। জনজীবন স্বাভাবিক করুন। সদস্যদের দাবি, আর বেশি দেরি না করে ইউরোপীয় পার্লামেন্ট ও ইউরোপীয় ইউনিয়ন কাশ্মীর নিয়ে চিন্তাজনক বিবৃতি দিক। ইউরোপীয় পার্লামেন্ট ও বহু ব্রিটিশ সাংসদের এই মনোভাব ভারতের পক্ষে নিশ্চিতই ভালো বিজ্ঞাপন নয়। জি-৭ শীর্ষ নেতারা ‘ভারতের অভ্যন্তরীণ’ সমস্যা নিয়ে দুশ্চিন্তাগ্রস্ত হননি ঠিকই, কিন্তু যত দিন কাটছে, কাশ্মীরের অব্যাহত ‘মানবাধিকার লঙ্ঘন’ তাঁদের উদ্বিগ্ন করে তুলছে। এখনই উপযুক্ত ব্যবস্থা না নিলে, নিষেধাজ্ঞা প্রত্যাহৃত না হলে ইউরোপীয় পার্লামেন্ট কাশ্মীরি জনগণের মানবাধিকার হরণ নিয়ে রিপোর্ট দিতে পারে। সেটা ভারতের পক্ষে সুখকর হতে পারে না।\nসমস্যার অন্য একটা দিকও রয়েছে। এটা ঠিক মার্কিন প্রেসিডেন্ট ডোনাল্ড ট্রাম্পের সঙ্গে নরেন্দ্র মোদির রসায়ন বেশ ভালো। কিন্তু এটাও ভোলা উচিত নয়, দুজনের শেষ বৈঠকে ট্রাম্প বলেছিলেন, মোদি তাঁর খুব ভালো বন্ধু এবং তিনি প্রতিশ্রুতি দিয়েছেন, অবস্থা খুব শিগগির স্বাভাবিক হয়ে যাবে। মানবাধিকারের প্রশ্নে মার্কিনদের মনোভাব ও উদ্বেগ সর্বজনবিদিত। বিষয়টি এই কদিন আগে ভারতের মার্কিন দূতাবাসের মুখপাত্র যেমন স্পষ্ট করে দিয়েছেন, তেমনই স্পষ্ট হয়ে গেছে তামাম মার্কিন মনও, যখন ডেমোক্র্যাট প্রেসিডেন্ট প্রার্থী বার্নি স্যান্ডার্স কাশ্মীরিদের মানবাধিকার রক্ষার বিষয়টি সে দেশের সরকারকে জোরালোভাবে মনে করিয়ে দেন।\nঅবরুদ্ধ এক মাস কেটে যাওয়ার পর ভারতের জাতীয় নিরাপত্তা উপদেষ্টা অজিত দোভাল বলেছেন, কাশ্মীরের স্বাভাবিকতা ফেরার চাবিকাঠি রয়েছে পাকিস্তানের হাতে। উপত্যকার নিষেধাজ্ঞা বলবৎ রাখতে এই যুক্তি ভারতের বর্ম হতে পারে না। স্বরাষ্ট্রমন্ত্রী অমিত শাহ জয়ী পঞ্চায়েত নেতাদের কাউকে কাউকে (অধিকাংশ জম্মু এলাকার) দিল্লিতে এনে বৈঠক করেছেন। প্রধানমন্ত্রী বলেছেন, তিনটি রাজনৈতিক পরিবার কাশ্মীরের দুর্দশার কারণ। তাই তাদের বাদ দিয়ে রাজ্যের নতুন রাজনীতির নেতৃত্ব দেবে সাধারণ মানুষ। কিন্তু এখনো রাজনৈতিক প্রক্রিয়া শুরু হওয়ার ছিটেফোঁটা লক্ষণ নেই। পশ্চিমা মিডিয়া তার মতো করে ‘নিত্যদুর্দশার’ যেসব আখ্যান পেশ করে চলেছে, তাতে ভারতের ভাবমূর্তি উজ্জ্বল হওয়ার কারণ নেই। আরও তিন সপ্তাহ এই রকম চললে জাতিসংঘের সাধারণ পরিষদের আসন্ন বৈঠক ভারতের কূটনীতিকে বড় পরীক্ষার মুখোমুখি হতে হবে। প্রধানমন্ত্রীকে পড়তে হবে প্রশ্নের মুখে।\nমানবাধিকার রক্ষার প্রশ্ন শুধু কাশ্মীরে নয়, বড় হয়ে দেখা দিয়েছে আসামের জাতীয় নাগরিকপঞ্জি তৈরির ক্ষেত্রেও। সিদ্ধান্ত দুটির রূপায়ণ ভারতের দক্ষিণপন্থী শাসক দলের ‘কোর ইস্যু’ হলেও দুটিই তাদের দাঁড় করিয়েছে আন্তর্জাতিক প্রশ্নাবলি ও নানাবিধ অস্বস্তির মুখে। ৩৭০ ধারার বিলোপ ও আসামের এনআরসি—দুটোর একটিও সম্ভবত ‘ভাবিয়া করিও কাজ’-এর সেরা নমুনা নয়।\nসৌম্য বন্দ্যোপাধ্যায়:\xa0প্রথম আলোর নয়াদিল্লি প্রতিনিধি\n'}, {'headline': '\nসেচ বন্ধ, বিপাকে ধানচাষিরা\n', 'article': '\nগভীর নলকূপের বৈদ্যুতিক ট্রান্সফরমার চুরি হওয়ায় নাটোরের সিংড়া উপজেলার রামানন্দখাজুরা ইউনিয়নের বসন্তপুর মাঠের ১৬০ বিঘা জমির ধানের চারা বেড়ে ওঠা অনিশ্চিত হয়ে পড়েছে। নলকূপটির নিয়ন্ত্রণকারী সংস্থা বরেন্দ্র বহুমুখী উন্নয়ন কর্তৃপক্ষ নতুন ট্রান্সফরমার স্থাপনে অস্বীকৃতি জানিয়েছে। এতে শতাধিক কৃষক রোপণ করা ধানের জমিতে সেচ দিতে না পেরে বিপাকে পড়েছেন।\nস্থানীয় কৃষকেরা জানান, শুক্রবার রাতের কোনো এক সময় দুর্বৃত্তরা বসন্তপুর মাঠের বরেন্দ্র বহুমুখী উন্নয়ন কর্তৃপক্ষের পরিচালিত গভীর নলকূপের বৈদ্যুতিক ট্রান্সফরমার চুরি করে নিয়ে যায়। ফলে ওই নলকূপের আওতাধীন ১৬০ বিঘা রোপণ করা ধানখেতে সেচ দেওয়া বন্ধ হয়ে গেছে। সদ্য রোপণ করা এসব জমিতে এখন প্রতিদিন অন্তত দুইবার করে সেচ দেওয়া দরকার। হঠাৎ করে নলকূপ বন্ধ হওয়ায় দিশেহারা হয়ে পড়েছেন ধানচাষিরা। বসন্তপুর গ্রামের প্রদীপ কুমার প্রামাণিক জানান, গভীর নলকূপের আওতায় তাঁর নিজেরই ৩৫ বিঘা জমিতে ধানের আবাদ রয়েছে। টানা দুই দিন সেচ দিতে না পারলে ধানের চারা মরতে শুরু করবে।\nএকই অবস্থার কথা জানালেন এই নলকূপের আওতাধীন কৃষক পলাশ কুমার সরকার, বিমল কুমার ও নিপেন্দ্রনাথ সরকার। তাঁরা জানান, ট্রান্সফরমার চুরির বিষয়টি জানানোর জন্য তাঁরা শনিবার নাটোরে বরেন্দ্র বহুমুখী কর্তৃপক্ষের কার্যালয়ে গিয়েছিলেন। চুরি যাওয়া ট্রান্সফরমারের স্থলে নতুন ট্রান্সফরমার স্থাপন করবে না বলে বরেন্দ্র বহুমুখী কর্তৃপক্ষ সাফ জানিয়ে দিয়েছে। কৃষকদের পক্ষ থেকে নতুন ট্রান্সফরমার কেনার জন্য অর্ধেক টাকা (৭০ হাজার) কর্তৃপক্ষকে দিতে চাইলেও তারা তাতে রাজি হয়নি। পুরো টাকা নগদে দিয়ে ট্রান্সফরমার কেনাও তাঁদের পক্ষে সম্ভব নয় বলে জানান কৃষকেরা।\nনলকূপটির চালক (অপারেটর) বরুন প্রামাণিক জানান, এই নলকূপ থেকে আশপাশের ১৬০ বিঘা জমিতে সেচ দেওয়া হয়। কৃষকেরা প্রি–পেইড কার্ডে বিদ্যুতের মূল্য পরিশোধ করার মাধ্যমে সেচসুবিধা নিয়ে থাকেন। তিনি প্রতি ঘণ্টায় পারিশ্রমিক বাবদ ৮ টাকা করে পান। তাঁর পক্ষে রাত জেগে ট্রান্সফরমার পাহারা দেওয়া সম্ভব নয়। এ সুযোগে দুর্বৃত্তরা ট্রান্সফরমারটি চুরি করেছে। এখন ধানের জমিতে সেচ দেওয়ার ভরা মৌসুম। তাই কৃষকদের পাশাপাশি তিনিও বিপাকে পড়েছেন।\nস্থানীয় কৃষক পলাশ কুমার সরকার জানান, ১৯৮২ সালে তৎকালীন বিআরডিবি কর্তৃপক্ষ বসন্তপুর সমাজকল্যাণ সমিতি গঠন করে। পরে তাঁদের ঋণের মাধ্যমে ডিজেল চালিত গভীর নলকূপ স্থাপন করা হয়। সমিতির মাধ্যমে এটি পরিচালিত হতো। ১৯৯৫ সালে নলকূপটিতে বিদ্যুৎ–সংযোগ দেওয়া হয়। ২০০২ সালে বরেন্দ্র বহুমুখী উন্নয়ন কর্তৃপক্ষ গভীর নলকূপটিতে চার হাজার ফুট ভূগর্ভস্থ পানি সরবরাহ নালা তৈরি করে দেয়। তখন থেকে তাদের নিয়ন্ত্রণে চলছে নলকূপটি। তবে নলকূপ পরিচালনার জন্য স্থানীয়ভাবে কৃষকদের নিয়ে ব্যবস্থাপনা কমিটি গঠন করে দেওয়া হয়। কৃষকেরা প্রতি ঘণ্টায় ১২০ টাকা দিয়ে সেচসুবিধা গ্রহণ করেন। আকস্মিকভাবে ট্রান্সফরমার চুরি হওয়ায় চাষিরা কিছুদিন আগে রোপণ করা ধানের চারা নিয়ে অনিশ্চয়তায় পড়েছেন। সেচ দিতে না পারলে কৃষকেরা অন্তত ৪ হাজার মণ ধান উৎপাদন থেকে বঞ্চিত হবেন।\nবরেন্দ্র বহুমুখী উন্নয়ন কর্তৃপক্ষের সহকারী প্রকৌশলী (নাটোর কার্যালয়ে দায়িত্বরত) আনছারুল করিম জানান, ট্রান্সফরমার চুরি হয়ে গেলে কর্তৃপক্ষের পক্ষে বিনা মূল্যে নতুন ট্রান্সফরমার দেওয়া সম্ভব নয়। তবে নলকূপ ব্যবস্থাপনা কমিটি অর্ধেক টাকা জমা দিয়ে পরবর্তী সময়ে কিস্তির মাধ্যমে পরিশোধ করতে পারে। এ ক্ষেত্রে ঊর্ধ্বতন কর্তৃপক্ষের অনুমোদন দরকার। এ ছাড়া তারা সাশ্রয়ী মূল্যে ট্রান্সফরমার তৈরি করেও নিতে পারে।\n'}, {'headline': '\nপ্রবৃদ্ধি বাড়ানোর এই তো সুযোগ\n', 'article': '\nযদি কোনো প্রতিষ্ঠান নতুন একটি প্রযুক্তি ব্যবহার করে একই পরিমাণ পণ্য আগের চেয়ে খানিকটা সস্তায় বিক্রি করে, তাহলে কিন্তু দেশের মোট দেশজ উৎপাদন (জিডিপি) কমে যাবে এবং মাথাপিছু মোট আয়ও কমবে।\nউদাহরণটা যাঁদের কাছে পরিষ্কার হলো না, তাঁদের জন্য আরও সহজ করে বলেছেন ড. আকবর আলি খান। ধরা যাক এক দ্বীপরাজ্যে ১০০ তরুণ বাস করেন। তাঁরা প্রত্যেকে বছরে আয় করেন ১ কোটি টাকা। তাঁদের প্রত্যেকেরই একজন করে নারী সহকারী আছেন, তাঁদের বেতন বছরে ১ লাখ টাকা। সুতরাং এই রাজ্যের জিডিপি হচ্ছে ১০১ কোটি টাকা আর মাথাপিছু আয় ৫০ লাখ ৫০ হাজার টাকা। একা একা আর কত দিন থাকা যায়। প্রতিটি তরুণ তাঁদের সহকারীকে বিয়ে করে সংসারী বানিয়ে ফেললেন। এতে ১০০ তরুণেরই সুখ বেড়ে গেল, কিন্তু রাজ্যের মাথাপিছু আয় কমে হলো ৫০ লাখ টাকা, কারণ সহকারীরা এখন আর বেতন পান না।\xa0\nসুখ চিরস্থায়ী হয় না। একদিন বড়সড় সড়ক দুর্ঘটনায় ১০ জন স্ত্রী মারা গেলেন, ১০ জন স্বামী একটি করে পায়ের আঙুল হারালেন, আর ২০ জনকে হাসপাতালে থাকতে হলো দীর্ঘদিন। এতে রাজ্যের সুখ কমে গেল, দুর্দশা বাড়ল। অথচ রাজ্যের পরিসংখ্যান ব্যুরো বেশ ঘটা করে জানাল তাদের জিডিপি ও মাথাপিছু আয় বেড়েছে, প্রবৃদ্ধির হারও বেশ আকর্ষণীয়। হিসাবটা হচ্ছে লোকসংখ্যা কমেছে ১০ জন, হাসপাতালের আয় ও গাড়ি মেরামতকারীদের আয় বেড়েছে। এ এক অদ্ভুত অবস্থা। সুখ যখন বাড়ে তখন মাথাপিছু আয় কমে যাচ্ছে, আর আয় বাড়লেও সুখ কমে যাচ্ছে।\xa0\nএই যেমন বাংলাদেশ। প্রবৃদ্ধি বাড়ছে, মাথাপিছু আয়ও বাড়ছে। কিন্তু সুখ? রবীন্দ্রনাথ ঠাকুর বলেছেন, ‘তুমি সুখ যদি নাহি পাও/ যাও সুখের সন্ধানে যাও।’ সেটা কীভাবে—এই উত্তর দিতে হবে এখন নীতিনির্ধারকদেরই। যদিও ঘটছে উল্টোটা। উদাহরণ দিই—\nচামড়া নিয়ে দেশে অনেক কিছু ঘটে গেল। দাম না পেয়ে চামড়া ফেলে দিলেন কেউ কেউ। এরপর তাৎক্ষণিকভাবে সিদ্ধান্ত নেওয়া হলো কাঁচা চামড়া রপ্তানির। এতেও কিন্তু দেশের জিডিপি বাড়ানোর সুযোগ তৈরি হয়েছে। নতুন সিদ্ধান্তে ব্যবসায়ীরা এখন কাঁচা চামড়া রপ্তানি করবেন। এতে দেশের রপ্তানি আয় বাড়বে, যা জিডিপিতে যুক্ত হবে। আবার ট্যানারিমালিকেরা জুতা, ব্যাগসহ নানা ধরনের চামড়াজাত পণ্য বানাতে বিদেশ থেকে বেশি দরে চামড়া আমদানি করবেন। এতে শিল্পের কাঁচামাল আমদানি বেড়েছে বলা যাবে, বিনিয়োগ বাড়ছে তা–ও বলা যাবে। এই দুটো নিয়েই তো সমস্যায় আছে বাংলাদেশ।\xa0\nএরপরে দেশীয় শিল্প সংরক্ষণের কথা বলে যদি চামড়া আমদানির ওপর বাড়তি শুল্ক বসানো যায় তাহলে তো আরও লাভ, বাড়বে রাজস্ব আয়। এমনিতেই জিডিপি প্রবৃদ্ধি নিয়ে আছে নানা সন্দেহ। কারণ, উচ্চ প্রবৃদ্ধির সঙ্গে স্থবির বিনিয়োগ এবং নিম্ন রাজস্ব আয়ের মিল পাওয়া যায় না। এবার যদি এর কিছুটা সুরাহা হয়।\xa0\nসুতরাং সরকারের নজরদারির অভাব, বিসিকের অদক্ষতা, ব্যবসায়ীর কারসাজি এবং সবশেষে চামড়া রপ্তানির সিদ্ধান্তে ব্যবসায়ীদের বড় অংশের সুখ কমলেও জিডিপি তাতে অবশ্যই বাড়বে। এটাই বা কম কিসে।\nগল্প তো হলো, এবার তাহলে খানিকটা অর্থনীতি শেখা যাক।\xa0\nমোট জাতীয় উৎপাদন (জিএনপি)\nকোনো নির্দিষ্ট সময়ে, সাধারণত এক বছরে কোনো দেশের জনগণ মোট যে পরিমাণ চূড়ান্ত দ্রব্য বা সেবা উৎপাদন করে, তার অর্থমূল্যকে মোট জাতীয় উৎপাদন বলে। জাতীয় উৎপাদনের মধ্যে দেশের অভ্যন্তরে বসবাসকারী ও কর্মরত বিদেশি ব্যক্তি ও সংস্থার উৎপাদন বা আয় অন্তর্ভুক্ত হবে না। তবে বিদেশে বসবাসকারী ও কর্মরত দেশি নাগরিক, সংস্থা ও প্রতিষ্ঠানের উৎপাদন বা আয় অন্তর্ভুক্ত হবে। সুতরাং বাংলাদেশের নাগরিকেরা যে যেখানেই থাকুক, তাদের উৎপাদন বা আয় জিএনপিতে অন্তর্ভুক্ত হবে।\xa0\nমোট দেশজ উৎপাদন (জিডিপি)\xa0\nমোট দেশজ উৎপাদন হচ্ছে কোনো নির্দিষ্ট সময়ে, সাধারণত এক বছরে কোনো দেশের অভ্যন্তরে বা ভৌগোলিক সীমানার ভেতরে বসবাসকারী সব জনগণ কর্তৃক উৎপাদিত চূড়ান্ত পর্যায়ের দ্রব্যসামগ্রী ও সেবাকর্মের অর্থমূল্যের সমষ্টি। এতে উক্ত সীমানার মধ্যে বসবাসকারী দেশের সব নাগরিক ও বিদেশি ব্যক্তি, সংস্থা ও প্রতিষ্ঠানের উৎপাদিত চূড়ান্ত পর্যায়ের দ্রব্যসামগ্রী ও সেবাকর্মের মূল্য অন্তর্ভুক্ত হবে। তবে বিদেশে অবস্থানকারী ও সেখানে কর্মরত দেশের নাগরিক বা সংস্থা বা প্রতিষ্ঠানের আয় অন্তর্ভুক্ত হবে না। সুতরাং জিডিপির ক্ষেত্রে ভৌগোলিক সীমানাটাই প্রধান।\n'}, {'headline': '\nসরকারি দেবেন্দ্র কলেজে গবেষণার মাছ দিয়ে শিক্ষক পরিষদের ভোজ\n', 'article': '\nমানিকগঞ্জ সরকারি দেবেন্দ্র কলেজের প্রাণিবিদ্যা বিভাগের শিক্ষার্থীদের ব্যবহারিক ক্লাস ও গবেষণার জন্য কলেজের একটি পুকুরে মাছ চাষ করা হচ্ছে। আজ সোমবার শিক্ষক পরিষদের এক অনুষ্ঠান হওয়ার কথা রয়েছে। শিক্ষক নেতাদের এই অনুষ্ঠানে ভোজনের জন্য গতকাল রোববার রাতে সেই মাছ ধরা হয়েছে।কলেজের প্রাণিবিদ্যা বিভাগ সূত্রে জানা গেছে, কলেজের পূর্ব ও পশ্চিম পাশে বিশাল দুটি পুকুর রয়েছে। দীর্ঘদিন ধরে পুকুর দুটি ইজারা দেওয়া হতো। তবে ইজারাদার (মাছচাষি) মাছের খাবার হিসেবে পুকুরে গরু ও মুরগির বিষ্ঠা ব্যবহার করতেন। এতে দুর্গন্ধে কলেজের শিক্ষার্থীদের ক্লাস করতে অনেক সমস্যা হতো। পরে ২০১৭ সালে কলেজের পূর্ব পাশের পুকুরটিতে প্রাণিবিদ্যা বিভাগের শিক্ষার্থীদের ব্যবহারিক ক্লাসের জন্য মাছ ছাড়া হয়। স্নাতক ও স্নাতকোত্তর শিক্ষার্থীদের এই ব্যবহারিক ক্লাস হয়ে থাকে। তবে গতকাল সন্ধ্যার পর জাল দিয়ে ওই পুকুর থেকে বেশ কিছু মাছ ধরা হয়। এই মাছ কলেজের শিক্ষক পরিষদের এক অনুষ্ঠানে ভোজনের জন্য ধরা হয়।\nকলেজের শিক্ষক পরিষদ সূত্রে জানা গেছে, কয়েক মাস আগে শিক্ষক পরিষদের সরকারি দেবেন্দ্র কলেজ শাখা কমিটি গঠন করা হয়। এই উপলক্ষে আজ সোমবার কলেজের মাঠে ঈদ পুনর্মিলনী ও শিক্ষক পরিষদের সদস্য পরিচিতমূলক অনুষ্ঠানের আয়োজন করা হয়। সাত সদস্যবিশিষ্ট এই কমিটির সভাপতি (পদাধিকারবলে) হলেন কলেজের অধ্যক্ষ মো. নূরুল আমিন। এ অনুষ্ঠানে অতিথি ও আয়োজকদের ভোজনের জন্য ওই পুকুর থেকে রুই, কাতলাসহ কার্পজাতীয় মাছ ধরা হয়।\nগতকাল রাত আটটার দিকে দেখা যায়, পাঁচজন জেলে টানা জাল দিয়ে মাছ ধরছেন। পরে নাম প্রকাশে অনিচ্ছুক এক জেলে বলেন, দুই টানে (দুই দফায়) কমপক্ষে ১ মণ মাছ ধরা হয়েছে।\nমাছ ধরার বিষয়ে কলেজের প্রাণিবিদ্যা বিভাগের প্রধান ইয়াসমিন বানু বলেন, সংশ্লিষ্ট বিভাগের শিক্ষার্থী ব্যবহারিক ক্লাস ও গবেষণার জন্য ওই পুকুরে মাছ চাষ করা হয়ে থাকে। এই মাছ ধরা ও শিক্ষক পরিষদের অনুষ্ঠানে খাবারে ব্যবহারের বিষয়ে তিনি বলেন, ‘আমি একটি বিভাগের প্রধান। তবে কলেজের প্রধান প্রিন্সিপাল (অধ্যক্ষ) স্যার। এ বিষয় নিয়ে তাঁর সঙ্গে কথা বলাই ভালো।’\nকলেজের অধ্যক্ষ মো. নূরুল আমিন বলেন, ‘মাঝেমধ্যে অনুমতি নিয়ে প্রশাসনের কর্মকর্তারাও বড়শি দিয়ে এই পুকুরের মাছ শিকার করেন।  কাজেই শিক্ষক-কর্মচারীদের একটি অনুষ্ঠানে খাবারের জন্য এই মাছ ধরা অনৈতিক কেন হবে?’\n'}, {'headline': '\nজাপাকে হাতে রেখেই এগোতে চায় সরকার\n', 'article': '\nরংপুর-৩ সংসদীয় আসনের উপনির্বাচনে আওয়ামী লীগ প্রার্থী ঘোষণা করেছে। এইচ এম এরশাদের দল জাতীয় পার্টির (জাপা) প্রার্থীও ঠিক। এরই মধ্যে রংপুরে গুঞ্জন ছড়িয়ে পড়েছে যে দল দুটিতে নির্বাচনী সমঝোতা হতে যাচ্ছে। এরই অংশ হিসেবে জাপার ভাঙন থামানো হয়েছে।\nএদিকে শনিবার মধ্যরাত পর্যন্ত বৈঠক করে জাপার দুই পক্ষ সমঝোতায় পৌঁছেছে যে জি এম কাদের দলের চেয়ারম্যান থাকবেন আর রওশন এরশাদ সংসদে বিরোধীদলীয় নেতা হবেন। রংপুরের উপনির্বাচনে দলের প্রার্থী করা হবে রওশনপুত্র সাদ এরশাদকে। এই সমঝোতার পেছনে সরকারের উচ্চ মহলের ভূমিকা ছিল বলে মনে করছেন জাপার অধিকাংশ নেতা-কর্মী।\nদলটির দায়িত্বশীল নেতারা বলছেন, এই সমঝোতায় নানা রাজনৈতিক ইঙ্গিত আছে। প্রথমত, সরকার চাইছে না এখনই জাপা বিভক্ত হোক। কারণ, এখন পর্যন্ত দলটি আওয়ামী লীগের একমাত্র কার্যকর মিত্রশক্তি। তাই দলটিকে হাতে রেখেই সামনে এগোতে চায় সরকার। দ্বিতীয়ত, দলের পূর্ণ নিয়ন্ত্রণ ও কর্তৃত্ব জি এম কাদের বা রওশন এরশাদ কারও হাতে এককভাবে যাক, তা সরকারের উচ্চ মহল চায় না। তাই দলটির অভ্যন্তরীণ বিরোধ তুঙ্গে ওঠায় শেষ মুহূর্তে সমঝোতায় সরকারি মহল ভূমিকা রাখে। জাপার নেতাদের অনেকে মনে করছেন, এবারের সমঝোতায় আবারও প্রমাণিত হয়েছে যে সরকারের উচ্চ মহল রওশনের ওপর আস্থাশীল, যার কারণে যে সাদ এরশাদকে প্রার্থী করা নিয়ে রওশনের সঙ্গে জি এম কাদেরের মধ্যে দ্বন্দ্বের সূত্রপাত; এখন তাঁকেই প্রার্থী করার সিদ্ধান্ত নিতে হয়েছে।\nজাপার সভাপতিমণ্ডলীর একজন গুরুত্বপূর্ণ সদস্য নাম প্রকাশ না করার শর্তে প্রথম আলোকে বলেন, ‘আমাদের হাত–পা বাঁধা। এর বিকল্প কিছু করার উপায় নেই।’ তাঁর মতে, অমত থাকা সত্ত্বেও ছাড় দিয়ে দলের ভাঙন রোধ ও চেয়ারম্যানের পদ রক্ষা করতে হয়েছে জি এম কাদেরকে।\nএরই মধ্যে গতকাল রওশনকে সংসদে বিরোধীদলীয় নেতা করার জন্য স্পিকারকে চিঠি দিয়েছেন জি এম কাদের।\nসমঝোতার নেপথ্যেজাপার শীর্ষ নেতৃত্বের এই আপসরফাকে দলের ভেতরে-বাইরের অনেকে রংপুর উপনির্বাচনে জাপার সঙ্গে আওয়ামী লীগের সমঝোতার ইঙ্গিত দেখছেন। সংশ্লিষ্ট সূত্রগুলো জানায়, শনিবার রাতে সমঝোতা বৈঠকে রওশন ও জি এম কাদের দুই পক্ষের চারজন করে আটজন নেতা উপস্থিত ছিলেন। সেখানে নবম ব্যক্তি হিসেবে ছিলেন দলের মহাসচিব মসিউর রহমান। ওই বৈঠক শুরুর কয়েক ঘণ্টা আগে মসিউর গণভবনে যান।\nসমঝোতা বৈঠকে থাকা একাধিক নেতা জানান, বৈঠকে মসিউর রহমান বলেছেন, রওশন এরশাদকে বিরোধীদলীয় নেতা ও সাদকে প্রার্থী করতে সরকারের উচ্চপর্যায় থেকে নির্দেশনা আছে। ম\u200bসিউর রহমান গতকাল রোববার সকালে বনানীর কার্যালয়ে সংবাদ সম্মেলনে বলেন, ‘পরিবারের পিতা-মাতা যখন বিবাদে জড়ান, তখন সন্তানেরা বিপদে পড়েন। গত তিন দিনে আমি সর্বাত্মকœচেষ্টা করে সমঝোতায় আনতে সক্ষম হয়েছিল। বড় ধরনের ভাঙন থেকে জাপা রক্ষা পেয়েছে।’\nজাতীয় পার্টির নেতাদের বড় একটি অংশ মনে করে, মসিউর রহমানের এই ভূমিকার পেছনে তাঁর স্বার্থ হাসিলের উদ্দেশ্য আছে। তা হচ্ছে, রাজনীতির পথঘাট অচেনা সাদ এরশাদ জয়ী হলে তাঁকে যতটা নিয়ন্ত্রণ করা যাবে, অন্যদের বেলায় তা সম্ভব হবে না। তাছাড়া জাপার স্থানীয় প্রভাবশালী নেতাদের অনেকের সঙ্গে তাঁর বিরোধ আছে। দলীয় মনোনয়ন বাছাইয়ে যিনি এগিয়ে ছিলেন, সেই এস এম ইয়াসিরের সঙ্গে মসিউরের সম্পর্ক ভালো নয়। ইয়াসিরকে ঠেকাতে সাদের মনোনয়ন নিশ্চিত করতে মসিউর সরকারি মহলে যোগাযোগ করেন বলে জাপায় আলোচনা আছে।\nজাপার রংপুর মহানগরের সাধারণ সম্পাদক এস এম ইয়াসির প্রথম আলোকে বলেন, ‘সাক্ষাৎকার দেওয়ার পর তারা আমাকে রংপুরে পাঠাল, বলল যাও তুমি কাজ শুরু করো। এখন শুনছি প্রার্থী ঘোষণা স্থগিত। তারা তো আমাকে বিপদে ফেলেছে।’ তিনি বলেন, ‘রাঙা ভাই (মসিউর রহমান) আমাকে সমর্থন দেবেন না, সাদকে দেবেন। ওনাদের ধারণা, ইভিএমে ভোটে সাদকে জিতিয়ে দেবেন সরকার।’ সাদ এরশাদ প্রথম আলোকে বলেন, ‘মনোনয়ন পেয়ে আমি খুশি। নির্বাচনে জয়ী হলে আরও খুশি হব।’\nকোচ যতক্ষণ খেলাবেন, ততক্ষণ খেলবরংপুর উপনির্বাচিনে আওয়ামী লীগ থেকে রেজাউল করিম ও বিএনপি থেকে রিটা রহমানকে প্রার্থী ঘোষণা করা হয়। কিন্তু গতকাল রংপুর শহরে প্রার্থী নিয়ে আলোচনা যতটা না ছিল, তার বেশি ছিল জাপা ও আওয়ামী লীগের নির্বাচনী সমঝোতার গুঞ্জন। অবশ্য এ গুঞ্জনকে অপপ্রচার বলে মন্তব্য করেন আওয়ামী লীগ মনোনীত প্রার্থী রেজাউল করিম। তিনি প্রথম আলোকে বলেন, ‘এটা তো রাজনীতি। আমরা রাজনীতির খেলোয়াড়। আমাকে দিয়ে আমার কোচ যেখানে খেলাবেন এবং যতক্ষণ খেলাবেন, আমি ততক্ষণ খেলব। এই মুহূর্তে নির্দেশ হলো নৌকার বিজয় ছিনিয়ে আনা। এর জন্য যত পরিকল্পনা, পদ্ধতি, কর্মসূচি নেওয়া দরকার সবটাই করব।’\n'}, {'headline': '\nব্যয়বহুল বিয়ে মানেই টেকসই নয়\n', 'article': '\n‘নীড় ছোট ক্ষতি নেই/ আকাশ তো বড়’—১৯৫৮ সালে মুক্তিপ্রাপ্ত টালিউডের ছবি ইন্দ্রাণীর এই গানে লিপসিং করেছেন (ঠোঁট মিলিয়েছেন) মহানায়ক উত্তম কুমার ও মহানায়িকা সুচিত্রা সেন। গেয়েছিলেন হেমন্ত মুখোপাধ্যায় ও গীতা দত্ত। সেই থেকে আজ পর্যন্ত গানটি বাঙালি নর-নারীর রোমান্টিক সম্পর্কের স্মারক হয়ে আছে। ছবিতে দেখা যায়, বিয়ের পর উত্তম কুমার ও সুচিত্রা সেন ছোট একটি বাড়িতে উঠেছেন। জানালা গলে চাঁদের আলো পড়েছে ঘরে, ঠিক এমন মুহূর্তে এ গানটি গাইছেন তাঁরা। মর্মার্থ হলো, ভালোবাসা থাকলে ঘর ছোট হলেও ক্ষতি নেই, কারণ আকাশ তো অনেক বড়, অর্থাৎ টাকাপয়সা বড় ব্যাপার নয়।\xa0\nভালোবাসার এই চিরন্তন আবেদনের ব্যাপারটি আবারও প্রমাণিত হলো যুক্তরাষ্ট্রের ইকোনমিক এনকোয়ারি নামের এক সাময়িকীর সমীক্ষায়। ওই সমীক্ষায় বলা হয়েছে, ব্যয়বহুল বিয়ের অনুষ্ঠান আয়োজন বা বাগদানে দামি আংটি দিলেই যে সেই বিয়ে সুখের হয় বা তার স্থায়িত্ব বেশি হয়, তা নয়। আবার ব্যাপারটা এমনও নয় যে খরচ কম করলেই বিয়ের স্থায়িত্ব বাড়ে বা দাম্পত্য জীবন সুখের হয়। যুক্তরাষ্ট্রের ৩ হাজার দম্পতির ওপর সমীক্ষা চালিয়ে সাময়িকীটি এমন সিদ্ধান্তে এসেছে।\xa0\nসমীক্ষায় আরও দেখা গেছে, বাগদানে যাঁরা বেশি দামি আংটি দিয়েছেন, তাঁদের অনেকে পরবর্তী জীবনে ঋণের জাঁতাকলে পড়েছেন। বাগদানের আংটিতে যাঁরা ১ হাজার ডলারের কম খরচ করেছেন, তাঁদের বিবাহজনিত ঋণের চাপে পিষ্ট হওয়ার আশঙ্কা ৫ থেকে ১০ হাজার ডলারের আংটি কেনা লোকদের চেয়ে ৮২ থেকে ৯৩ শতাংশ কম। সে জন্য প্রতিবেদনে মন্তব্য করা হয়েছে, যেহেতু অর্থনৈতিক চাপের সঙ্গে বিয়ে ভেঙে যাওয়ার সম্পর্ক আছে, সেহেতু যাঁরা ধারকর্জ করে বিয়েতে বেশি ব্যয় করেন, তাঁদের বরং বিয়ে ভেঙে যাওয়ার আশঙ্কা বেশি, যাঁরা বিয়েতে কম খরচ করেন তাঁদের তুলনায়।\xa0\nআবার খরচ কম করলেই যে বিয়ে সুখের বা দীর্ঘস্থায়ী হয়, তা–ও নয়। সমীক্ষায় দেখা গেছে, বাগদানের আংটির দাম ৫০০ ডলারের কম হলে নারীদের বেলায় বিচ্ছেদের ঝুঁকি অনেকটা বেড়ে যায়। অন্যদিকে ২ থেকে ৪ হাজার ডলারের আংটি কেনা হলে নারী-পুরুষ সবার বেলাতেই বিচ্ছেদের ঝুঁকি বেড়ে যায়। আবার বিয়েতে ২০ হাজার ডলার বা তার চেয়ে বেশি খরচ করা হলে নারীদের বেলায় বিচ্ছেদের ঝুঁকি আশঙ্কাজনকভাবে বেড়ে যায়। নারীদের ক্ষেত্রে বিয়েতে ২০ হাজার ডলার বা তার চেয়ে বেশি খরচ হলে বিচ্ছেদের আশঙ্কা ৫ থেকে ১০ হাজার ডলারের বিয়ের চেয়ে সাড়ে তিন গুণ বেশি থাকে।\nযুগে যুগে এটি প্রমাণিত হয়েছে যে দাম্পত্য বা যেকোনো সম্পর্কের ক্ষেত্রে ভালোবাসা বা সদিচ্ছাই সবচেয়ে বড় ভূমিকা পালন করে আসছে। অথচ মার্কিন যুক্তরাষ্ট্রসহ বিশ্বের প্রায় সব জায়গাতেই এখন বিয়ের অনুষ্ঠান আয়োজন নিয়ে পৃথক শিল্পই গড়ে উঠেছে। এরা মানুষকে বিলাসবহুল বিয়ের অনুষ্ঠান আয়োজনে উৎসাহিত করে। এ লক্ষ্যে অনেক জায়গাতেই বিয়েসংক্রান্ত সাময়িকী বের হয়। ভালোবাসাকে এভাবে একরকম পণ্যে পরিণত করা হয়েছে। এমনকি বিয়েতে হীরার আংটি দেওয়ার চল শুরু করতে যুক্তরাষ্ট্রে ‘ডায়মন্ড ইজ ফরএভার’ বা ‘হীরা চিরকালের’ স্লোগান চালু করে ডি বিয়ার্স নামে একটি হীরা কোম্পানি।\xa0\nমোদ্দাকথা হলো, ভালোবাসা ছাড়া সবকিছুই বৃথা। তবে কারও সামর্থ্য থাকলে বিয়েতে অনেক ধুমধাম করতেই পারেন, কিন্তু সেটা সুখের নিশ্চয়তা দেয় না।\xa0\n'}, {'headline': '\n‘স্বামীর জন্য শোক করব, নাকি ছেলেকে বাঁচাব’\n', 'article': '\nমাত্র তিন দিন আগে নির্মম সড়ক দুর্ঘটনা তাঁর স্বামীকে কেড়ে নিয়েছে। স্বামীর মৃত্যুশোক সামলানোর অবকাশ পেতে না পেতেই ছেলে হয়েছেন আরেক সড়ক দুর্ঘটনার শিকার। ছেলে অনিশ্চিত সময় কাটাচ্ছে হাসপাতালের বিছানায়। স্বামীর শোক পেছনে ফেলে রুমানা সুলতানা এখন সন্তানের ভবিষ্যৎ নিয়ে কাতর। একই পরিবহনের বেপরোয়া বাস তাঁর স্বামী–সন্তানকে পিষ্ট করে তছনছ করে দিয়েছে তাঁর স্বাভাবিক জীবন।\n‘ভিক্টর ক্ল্যাসিক’ পরিবহনের বাসের ধাক্কায় গত বৃহস্পতিবার প্রাণ হারিয়েছেন রুমানার স্বামী কণ্ঠশিল্পী ও সংগীত পরিচালক পারভেজ রব। এক ছাত্রীকে গান শেখাতে সদরঘাটে যাওয়ার সময় উত্তরার ইস্টওয়েস্ট মেডিকেল কলেজের সামনে তিনি দুর্ঘটনার পড়েন। এর তিন দিনের মাথায় শনিবার রাতে উত্তরার কামারপাড়া এলাকায় একই পরিবহনের আরেকটি বাস চাপা দেয় তাঁর ছোট ছেলে ইয়াসির আলভী ও তাঁর বন্ধু মেহেদী হাসানকে। আলভি গুরুতর আহত হয়েছেন। কিন্তু চিরতরে হারিয়েছেন প্রাণের বন্ধু মেহেদীকে।\nবাবা আর বন্ধুকে হারিয়ে শরীরের যন্ত্রণা ছাপিয়ে গেছে আলভীর মনের শোক। গতকাল আলভীর চিকিৎসা চলছিল রাজধানীর শ্যামলীর ট্রমা সেন্টারে।\nট্রমা সেন্টারের ষষ্ঠ তলায় পুরুষ ওয়ার্ডের সামনে রুমানা সুলতানাকে দেখাচ্ছিল ভাবলেশহীন। কান্নার অনুভূতি তাঁর চলে গেছে। দুই চোখ নিস্প্রভ। অবসন্ন কণ্ঠে শুধু বললেন, ‘আমি স্বামীর জন্য শোক করব, নাকি ছেলেকে বাঁচাব, কিছুই ভাবতে পারছি না।’\nগতকাল ছিল স্বামী পারভেজ রবের কুলখানি হওয়ার কথা। কিন্তু স্বামী হারানোর শোক পেছনে ফেলে তিনি এখন ব্যাকুল হয়ে আছেন সন্তানকে স্বাভাবিক জীবনে ফিরিয়ে আনার তাড়নায়। রুমানা বললেন, ‘ছেলের যে অবস্থা দেখছি, তাতে ও বেঁচে থাকলেও আর কখনো নিজের পায়ে উঠে দাঁড়াতে পারবে কি না সন্দেহ।’\nস্বামী ও সন্তানকে চাপা দেওয়া বাসচালক ও ভিক্টর ক্ল্যাসিক পরিবহন কর্তৃপক্ষের কঠোর বিচার দাবি করলেন রুমানা। বললেন, ‘আমি যা হারিয়েছি,তা তো কোটি টাকা দিলেও ফিরে আসবে না। তাই আমি কোনো ক্ষতিপূরণ চাই না। কারণ, এটা কোনো দুর্ঘটনা নয়। এইটা মার্ডার (হত্যাকাণ্ড)। আমি শুধু এর বিচার চাই।’\nইয়াসির আলভি উত্তরা টাউন কলেজের ইংরেজি প্রথম বর্ষের শিক্ষার্থী। গতকাল তাঁকে দেখা গেল হাসপাতালের বিছানায় অসহায় ভঙ্গিতে শুয়ে থাকতে। ডান হাতের উন্মুক্ত অংশে সড়কের পিচে ছেঁচড়ে যাওয়ার দাগ। বাঁ হাতে চলছে স্যালাইন। পেটের নিচ থেকে পা পর্যন্ত সাদা কাপড়ে ঢাকা। পাশে প্লাস্টিকের চেয়ারে বসে ছিল ছোট বোন রামিসা ইবনাথ।\nহাসপাতালের অর্থোপেডিক সার্জন কামরুজ্জামান বলেন, ‘আলভীর কোমরের নিচের পেলভিস বোন ভেঙে গেছে। আরও নিশ্চিত হয়ে অস্ত্রোপচারের সিদ্ধান্ত নেওয়া হবে। এর বেশি কিছু এখন বলা সম্ভব হচ্ছে না।’\nআলভির যখন চিকিৎসা চলছে, তখন উত্তরার তুরাগের ঈদগাহ মাঠে চলছিল মেহেদী হাসানের জানাজা। স্থানীয় এক কবরস্থানে দাফন করা হয়। মেহেদীর বাসা তুরাগের ধউর এলাকায়। বাবা ইউসুফ আলী তুরাগে মোটরগাড়ির যন্ত্রপাতির ব্যবসা করেন। দুই ভাই এক বোনের মধ্যে মেহেদি দ্বিতীয়। উত্তরা ১০ নম্বর সেক্টরের কামারপাড়া কলেজ থেকে গত বছর এইচএসসি পাশ করে ভর্তি হয়েছিলেন উত্তরা কমার্স কলেজে।মুঠোফোনে কথা হলে মেহেদীর বাবা ইউসুফ আলী বলেন, ‘আমার সামান্য যন্ত্রপাতির ব্যবসা। দুই ছেলে ঘিরেই আমার যত আশাভরসা। মেহেদী চাইত পড়াশোনা শেষ করে ব্যাংকার হতে। সেই ছেলেকে বাসটি ইচ্ছাকৃতভাবে চাপা দিয়ে মারল।’বাসচাপায় মৃত্যুর ঘটনায় গতকাল রোববার উত্তরা পশ্চিম থানায় মামলা করেছেন মেহেদীর মামাতো ভাই মো. ফিরোজ। এজাহারের বর্ণনা বলছে, রাত নয়টা ৫০ মিনিটে উত্তরার স্লুইসগেট বাসস্ট্যান্ড এলাকা ও আবদুল্লাহপুরের মাঝামাঝি মেহেদী হাসান ও ইয়াসির আলভি সড়ক পার হওয়ার সময় ভিক্টর ক্ল্যাসিক পরিবহনের একটি বেপরোয়া গতির বাস (ঢাকা মেট্রো-ব, ১১-৮৬৭০) পেছন থেকে তাঁদের ধাক্কা দেয়। এতে তারা গুরুতর আহত হন। তাঁদের উত্তরার ক্রিসেন্ট হাসপাতালে নেওয়া হয়। রাত ১১টার দিকে চিকিৎসকেরা মেহেদীকে মৃত ঘোষণা করেন। বাসচাপার ঘটনার পরপরই ঘটনাস্থলে উপস্থিত হয়েছিলেন তাদের বন্ধু রাসেল আহমেদ। তিনি বলেন, আলভির বাবার মৃত্যুর ঘটনায় বাস মালিকের পক্ষ থেকে ক্ষতিপূরণ দেওয়ার কথা ছিল। সে টাকা নিতেই আলভি ও মেহেদী পাঁচ-ছয়জনকে সঙ্গে নিয়ে ৯ নম্বর সেক্টরের হোয়াইট প্যালেস হোটেলের সামনে ভিক্টর পরিবহনের স্ট্যান্ডে যান। সেখানে বাস দেখাশোনার দায়িত্বে থাকা দুজনের সঙ্গে তাঁদের কথা-কাটাকাটি হয়। সে সময়েই ভিক্টর পরিবহনের একটি বাস মেহেদী ও আলভিকে পাশে থাকা আরেক বাসের সঙ্গে চাপা দেয়। পরে পুলিশ এসে ঘটনাস্থল থেকে চালক রফিকুল ইসলামকে আটক করে। তবে তার আগেই চালকের সহকারী পালিয়ে যান।\nগতকাল রোববার দুপুরে সাত দিনের রিমান্ড আবেদন করে চালক রফিকুল ইসলামকে আদালতে হাজির করে উত্তরা পশ্চিম থানা-পুলিশ। আদালত দুই দিনের রিমান্ড মঞ্জুর করেন। উত্তরা পশ্চিম থানার উপপরিদর্শক মো. সাদেক বলেন, রিমান্ড শেষে ঘটনার মূল কারণ জানা যাবে।\nমো. সাদেক বলেন, গ্রেপ্তারের সময় রফিকুলের কাছে থেকে লাইসেন্স ও গাড়ির কাগজ পাওয়া গেছে। তার বিরুদ্ধে আগেও ট্রাফিক আইন ভঙ্গের মামলা আছে। জব্দকৃত কাগজ বৈধ কি না, তা বাংলাদেশ সড়ক পরিবহন কর্তৃপক্ষের (বিআরটিএ) সহায়তায় খতিয়ে দেখা হবে।\nপারভেজের সড়ক দুর্ঘটনার ঘটনায় গতকাল পর্যন্ত কাউকে গ্রেপ্তার করতে পারেনি তুরাগ থানা-পুলিশ। উপপরিদর্শক নির্মল চন্দ্র দেব বললেন, অপরাধীদের ধরার জন্য চেষ্টা চলছে।\n'}, {'headline': '\nভারতীয় রুপির মান কমার লাভ-ক্ষতি\n', 'article': '\nঅর্থনৈতিক অবস্থা ভালো রয়েছে বরাবরই এমনটা দাবি করে আসছে ভারতের নরেন্দ্র মোদি সরকার। তবে পরিসংখ্যান খুব একটা আশার কথা শোনাচ্ছে না। এপ্রিল থেকে জুন—এই তিন মাসে দেশটির মোট দেশজ উৎপাদনে (জিডিপি) প্রবৃদ্ধি কমেছে, শেয়ারবাজারেও চলছে দরপতনের খেলা, আগস্টে কমেছে সেবা খাতের প্রবৃদ্ধি। দফায় দফায় গাড়ি, ব্যাংকসহ বিভিন্ন শিল্পকে চাঙার পদক্ষেপ নিয়ে অর্থমন্ত্রী বুঝিয়ে দিচ্ছেন অবস্থা বেগতিক। এর মধ্যেই যুক্ত হয়েছে মুদ্রাবাজারের অস্থিরতা।\nভারতীয় রুপির দরপতন হচ্ছে। গত ৩ আগস্ট এক মার্কিন ডলারের (ইউএসডি) বিপরীতে ভারতীয় রুপির দর নিচে নেমে সবচেয়ে বেশি, ৭২ দশমিক ৪১ রুপিতে গিয়ে ঠেকে। এর আগে গত বছরের অক্টোবরে সর্বোচ্চ দরপতন ঘটলে ১ ডলার সমান ৭৪ দশমিক ৪৮ রুপি হয়েছিল। অবশ্য পরে ৪ সেপ্টেম্বর ডলারের বিপরীতে রুপির দর ২৭ পয়সা বাড়লেও আবারও কমার আশঙ্কা রয়েই গেছে।\nরুপির মান কমে যাওয়ার স্পষ্টতই নেতিবাচক প্রভাব ফেলছে ভারতীয় অর্থনীতিতে। রুপির দুর্বলতার কারণে ভারতের বাজারে স্বর্ণ ও রুপার দামও বাড়ছে। আমদানি বাণিজ্যেও বিরাট ধাক্কা খাচ্ছেন ভারতীয় ব্যবসায়ীরা। তবে স্থানীয় রপ্তানিকারকেরা লাভবান হচ্ছেন। আসলে চলতি বছরের আগস্ট থেকেই ভারতীয় মুদ্রার অবমূল্যায়ন শুরু হয়। গত দুই মাসে রুপির মান কমেছে প্রায় ১৫ শতাংশ।\nভারতীয় মুদ্রার দরপতনের প্রভাব আছে বিশ্ব অর্থনীতিতেও। এমনকি বাংলাদেশেও। কেননা টাকার বিপরীতে রুপির দরও কমে গেছে। বাংলাদেশ ব্যাংকের তথ্য অনুযায়ী, এখন বাংলাদেশের এক টাকা ১৭ পয়সায় পাওয়া যায় ভারতের এক রুপি। আর গত বৃহস্পতিবার তা ছিল ১ দশমিক ২৫ টাকা। টাকার বিপরীতে রুপির মান কমে যাওয়ায় বাংলাদেশ থেকে যাঁরা বেড়াতে বা চিকিৎসার জন্য ভারতে যাচ্ছেন, তাঁরা কিছু সুবিধা পাচ্ছেন।\xa0\nতবে এ ধরনের সুবিধা পেলেও বৈদেশিক বাণিজ্যে ভারতের চেয়ে বেশি ক্ষতি হচ্ছে বাংলাদেশেরই। অর্থনীতিবিদেরা বলছেন, ভারতীয় রুপির বিপরীতে বাংলাদেশের টাকা শক্তিশালী হওয়ায় রপ্তানি বাণিজ্যে দেশটির সঙ্গে প্রতিযোগিতা সক্ষমতায় পিছিয়ে পড়ছে বাংলাদেশ। যদিও ভারত থেকে পণ্য আমদানির ক্ষেত্রে মিলছে বাড়তি সুবিধা। তবে এই সুযোগ কাজে লাগিয়ে ভারতীয় পণ্যের আমদানি বাড়লে দেশটির সঙ্গে বাণিজ্য ঘাটতি আরও বাড়বে। এমনিতেই ভারতে বাংলাদেশি পণ্য রপ্তানির তুলনায় সেখান থেকে আমদানির পরিমাণ অনেক বেশি। ২০১৮-১৯ অর্থবছরে ভারতে রপ্তানি হয় ১২৪ কোটি ৮০ লাখ ৫০ হাজার ডলার। ২০১৮-১৯ অর্থবছরের আমদানি ব্যয়ের চূড়ান্ত তথ্য এখনো তৈরি হয়নি। তবে ২০১৭-১৮ অর্থবছরে ভারত থেকে বাংলাদেশ ৬১৪ কোটি ৬২ লাখ ডলারের পণ্য আমদানি করেছে।\xa0\nবেসরকারি গবেষণা প্রতিষ্ঠান পলিসি রিসার্চ ইনস্টিটিউটের নির্বাহী পরিচালক আহসান এইচ মনসুর বলেন, বাংলাদেশ এখন দুই দিক থেকেই চাপে আছে। এক চীনের মুদ্রা ইউয়ানের দর কমছে, অন্যদিকে ভারতীয় মুদ্রা রুপির। আসলে দক্ষিণ এশিয়ার বেশির ভাগ দেশের মুদ্রার অবমূল্যায়ন হচ্ছে। কারণ, সবাই ইউয়ানকে লক্ষ করছে। সবাই একটি আপেক্ষিক অবস্থান ধরে রাখতে চাইছে। এমন অবস্থায় ভারত ও চীন থেকে আমাদের আমদানি বাড়বে। এমনিতেই আমাদের সিংহভাগ আমদানি হয় এই দুই দেশ থেকে। ফলে বাণিজ্যে ভারসাম্যহীনতা বাড়বে। এ ছাড়া ইউরোপ ও অন্যান্য জায়গাতেও আমাদের রপ্তানির অবস্থান খারাপ হবে। কারণ, ওদের মুদ্রারও অবমূল্যায়ন হচ্ছে। ফলে আমাদের পণ্যের দাম বেড়ে যাবে। অথচ ওদের পণ্যের দাম বাড়ছে না।\xa0\nএ অবস্থায় বাংলাদেশের অর্থনীতির জন্য মুদ্রার অবমূল্যায়ন করাই সংগত বলে মনে করেন আহসান এইচ মনসুর। তিনি বলেন, ‘যুক্তি দেখানো হয় মুদ্রার অবমূল্যায়ন মানে টাকার দাম কমলে জিনিসপত্রের দাম বাড়বে। তবে বর্তমান প্রেক্ষাপটে তা হওয়ার সম্ভাবনা কম। কারণ, বেশির ভাগ পণ্যের দামই বিশ্ববাজারে নিম্নমুখী। ফলে আমাদের ওপর দামের প্রভাব পড়বে না। তবে আমাদের দেশে পণ্যের দাম কী হচ্ছে, সেটার ওপর নজরদারি করতে হবে। আরেকটি বিষয় হলো যেহেতু আমাদের আমদানি সবচেয়ে বেশি হয় ভারত ও চীন থেকে—দুই জায়গাতেই মুদ্রার অবমূল্যায়ন হচ্ছে। আমরা এখন কমিয়ে দিলে আগের দামটাই পাব। তাই মূল্যস্ফীতি হওয়ার আশঙ্কা থাকবে না। আসলে অন্যান্য দেশে রপ্তানি বৃদ্ধির জন্য মুদ্রাকে সক্রিয়ভাবে ব্যবহার করা হয়। আমাদেরও সেদিকে নজর দেওয়া উচিত।’\nতবে বেসরকারি গবেষণা প্রতিষ্ঠান সেন্টার ফর পলিসি ডায়ালগের (সিপিডি) গবেষক খোন্দকার গোলাম মোয়াজ্জেম মনে করেন, ভারতীয় মুদ্রার অবমূল্যায়ন বাংলাদেশের ওপর কী ধরনের প্রভাব ফেলবে, তা কয়েকটি বিষয়ের ওপর নির্ভর করে। তিনি বলেন, ‘এটা ঠিক, মুদ্রার অবমূল্যায়নের কারণে ভারতের রপ্তানিকারকেরা সুবিধা পাবেন। এ ক্ষেত্রে বাংলাদেশের আমদানিকারকেরা আলোচনা বা নেগোসিয়েশন করতে পারেন। প্রতিযোগিতা বাড়াতে পারেন। ভারত থেকে আমদানি করা পণ্যের সঙ্গে বাংলাদেশের আমদানি পণ্যের মিল রয়েছে। তাই আমদানি বেশি হলে অভ্যন্তরীণ অর্থনীতিতে নেতিবাচক প্রভাব পড়তে পারে। তবে ভারত থেকে আমরা মিডিয়াম পণ্য হিসেবে শিল্পের কাঁচামাল, ইলেকট্রনিকস পণ্য, তুলা—এসব আমদানি করি। এগুলো কিছুটা কম দামে আসার সুযোগ হবে। অর্থাৎ, শিল্প খাতের কাঁচামাল আমদানির ক্ষেত্রে কিছুটা সুবিধা হবে। তবে কৃষিপণ্য, যেমন: চাল, আদা, ডাল, পেঁয়াজ আমদানি বেশি হলে সরবরাহ বেড়ে যাবে। দেশীয় পণ্য ক্ষতিগ্রস্ত হবে। এ ক্ষেত্রে একটা বিষয় বলা যায়, বন্যার কারণে এবার আমাদের এসব পণ্যের সরবরাহ কিছুটা কম রয়েছে। তেমনি ভারতেও বন্যার কারণে এসব পণ্যের সরবরাহ কিছুটা কম রয়েছে। তাই যতটা বেশি আমদানি বাড়বে বলে ধারণা করা হচ্ছে, ততটা নাও হতে পারে।’\nগোলাম মোয়াজ্জেম বলেন, ‘ভারতের এই মুদ্রার অবমূল্যায়ন দীর্ঘকাল স্থায়ী নাও হতে পারে। ওদের দেশে ইতিমধ্যেই এ বিষয়ে নানা পদক্ষেপ নেওয়া হয়েছে। কয়েকটি ক্ষেত্রে বিদেশি বিনিয়োগ উন্মুক্ত করা হয়েছে, যাতে বৈদেশিক মুদ্রা বেশি আসে। অভ্যন্তরীণ কার্যক্রম পরিচালনার জন্য ভারত সরকার কেন্দ্রীয় ব্যাংক থেকে ঋণ নিচ্ছে। এর প্রভাব বিনিময় হারের ওপরও পড়বে।’\n'}, {'headline': '\nনিরাপদ বিনিয়োগে পরিবার সঞ্চয়পত্র\n', 'article': '\nমধ্যবিত্ত মানুষের কাছে নিরাপদ এক বিনিয়োগ বিকল্পের নাম ‘পরিবার সঞ্চয়পত্র’। পাঁচ বছর মেয়াদি এ সঞ্চয়পত্রে বর্তমানে ৫০ লাখ টাকা পর্যন্ত বিনিয়োগ করা যায়। ব্যাংক খাতে সুদের হার ৯ ও ৬ শতাংশ নিয়ে বহুল আলোচনার এ যুগে পরিবার সঞ্চয়পত্রের মুনাফার (সুদ) হারও কম নয়। মেয়াদ শেষে ১১ দশমিক ৫২ শতাংশ। তবে কম মেয়াদেও এ সঞ্চয়পত্র ভাঙানো যায়। সে ক্ষেত্রে মুনাফা একটু কম। অর্থাৎ টাকা যত কম দিন খাটবে, মুনাফাও পাওয়া যাবে তত কম।\xa0\nপরিবার সঞ্চয়পত্রের প্রধান বৈশিষ্ট্য হচ্ছে, এর মুনাফা মাসিক ভিত্তিতে দেওয়া হয়। হারিয়ে গেলে, পুড়ে গেলে বা নষ্ট হলে গ্রাহকের নামে বিকল্প (ডুপ্লিকেট) সঞ্চয়পত্রও ইস্যু করা হয়। তবে এ সঞ্চয়পত্র ব্যাংকঋণের জন্য জামানত বা আমানত হিসেবে ব্যবহার করা যায় না। জাতীয় সঞ্চয় অধিদপ্তরের বার্ষিক প্রতিবেদন ২০১৯ অনুযায়ী, গত বছর দেশে যত সঞ্চয়পত্র বিক্রি হয়েছে, তার ৩৮ শতাংশই পরিবার সঞ্চয়পত্র।\xa0\nসঞ্চয় অধিদপ্তরের পরিচালক আবু তালেব প্রথম আলোকে বলেন, গত ১ জুলাই থেকে অনলাইনে বিক্রি হচ্ছে। যেসব জায়গায় অনলাইন চালু হয়নি, তারা সঞ্চয়পত্র বিক্রিই করতে পারবে না।\nকারা কিনতে পারবেনসবাই পরিবার সঞ্চয়পত্র কিনতে পারেন না। এ ব্যাপারে সরকার কিছু শর্ত ঠিক করে দিয়েছে। যেমন ১৮ বছর ও তার চেয়ে বেশি বয়সের যেকোনো বাংলাদেশি নারী, যেকোনো বাংলাদেশি শারীরিক প্রতিবন্ধী নারী ও পুরুষ এবং ৬৫ বছর ও তার চেয়ে বেশি বয়সী বাংলাদেশি নারী ও পুরুষেরা পরিবার সঞ্চয়পত্র কিনতে পারবেন। এ সঞ্চয়পত্র কেনার সময় দুই কপি ছবি, জাতীয় পরিচয়পত্র বা জন্মনিবন্ধন সনদ অথবা পাসপোর্টের ফটোকপি থাকতে হয়। দুই কপি করে পাসপোর্ট আকারের ছবি দিতে হয় নমিনি বা নমিনিদের।\xa0\nকোথা থেকে কেনা যাবে১০ হাজার, ২০ হাজার, ৫০ হাজার, ১ লাখ, ২ লাখ, ৫ লাখ এবং ১০ লাখ টাকা মূল্যমানের পরিবার সঞ্চয়পত্র রয়েছে। এগুলো কেনা যাবে জাতীয় সঞ্চয় ব্যুরো, বাংলাদেশ ব্যাংকসহ সব তফসিলি ব্যাংক এবং ডাকঘর থেকে। একই জায়গা থেকে ভাঙানোও যাবে এগুলো। যেসব জায়গায় পুরোপুরি অনলাইন পদ্ধতি চালু হয়নি, সেসব জায়গা থেকে সঞ্চয়পত্র আর কেনা যাচ্ছে না।\nমুনাফার হারমেয়াদ শেষে মুনাফার হার ১১ দশমিক ৫২ শতাংশ হলেও পরিবার সঞ্চয়পত্রের বছরভিত্তিক মুনাফার হার কম। যেমন প্রথম বছর শেষে মুনাফার হার ৯ দশমিক ৫০ শতাংশ, দ্বিতীয় বছর শেষে ১০ শতাংশ, তৃতীয় বছর শেষে ১০ দশমিক ৫০ শতাংশ এবং চতুর্থ বছর শেষে ১১ শতাংশ।\xa0\nপূর্ণ মেয়াদের জন্য ১১ দশমিক ৫২ শতাংশ হারে ১ লাখ টাকায় প্রতি মাসে মুনাফা ৯৬০ টাকা। কিন্তু কেউ যদি আগেই ভেঙে ফেলতে চান, সে ক্ষেত্রে যত বছরের মাথায় তা ভাঙাবেন, সে অনুযায়ী মুনাফা পাবেন তিনি।\xa0\nমাসিক ভিত্তিতে মুনাফাপরিবার সঞ্চয়পত্রে মুনাফা নিতে হয় মাসিক ভিত্তিতে। মূল্যমান অনুযায়ী মুনাফার পরিমাণও নির্ধারণ করা আছে। যেমন ১০ হাজার টাকায় ৯৬ টাকা, ২০ হাজার টাকায় ১৯২ টাকা, ৫০ হাজার টাকায় ৪৮০ টাকা, ১ লাখ টাকায় ৯৬০ টাকা, ২ লাখ টাকায় ১ হাজার ৯২০ টাকা এবং ৫ লাখ টাকায় ৪ হাজার ৮০০ টাকা। এ থেকে বাদ যাবে ৫ শতাংশ উৎসে কর। ১০ লাখ টাকায় মুনাফা পাওয়া যাবে ৯ হাজার ৬০০ টাকা, কিন্তু এ থেকে বাদ যাবে ১০ শতাংশ উৎসে কর।\xa0\nমেয়াদ পূর্তির আগে ভাঙানোমাসিক মুনাফা নেওয়ার পর পাঁচ বছর শেষে মূল টাকা ফেরত পাওয়া যাবে। মেয়াদপূর্তির আগে নগদায়ন করলে মাসিক মুনাফা কর্তন করে সরকার বাকি অর্থ ফেরত দেবে। যেমন এক লাখ টাকার পরিবার সঞ্চয়পত্র কিনে মেয়াদপূর্তির কত আগে তা ভাঙালে কত টাকা ফেরত পাওয়া যাবে, তা ঠিক করা আছে। যেমন প্রথম বছর চলাকালীন এক লাখ টাকা ভাঙালে কোনো মুনাফা পাওয়া যাবে না।\xa0\nতবে দ্বিতীয় বছর চলাকালীন মুনাফাসহ পাওয়া যাবে ১ লাখ ৯ হাজার ৫০০ টাকা। এভাবে তৃতীয় বছর চলাকালীন ভাঙালে ১ লাখ ২০ হাজার, চতুর্থ বছর চলাকালীন ১ লাখ ৩১ হাজার ৫০০ এবং পঞ্চম বছর চলাকালীন ১ লাখ ৪৪ হাজার টাকা পাওয়া যাবে।\n'}, {'headline': '\nশূন্য ঝুঁকি বলে কিছুই নেই\n', 'article': '\nশেয়ারবাজারে বিনিয়োগে লাভ-ক্ষতি দুই-ই আছে। অর্থাৎ ঝুঁকি স্পষ্ট। ঝুঁকির কথা বলতে গেলে প্রথমেই মনে রাখতে হবে ঝুঁকিহীন কোনো বিনিয়োগ পৃথিবীতে নেই। জন্মের পর মৃত্যুর নিশ্চয়তা শতকরা ১০০ ভাগ। বাকি কোনো কিছুরই নিশ্চয়তা নেই। কথাটা হয়ত দার্শনিক। তবে এই সত্য কথার ভেতর মারপ্যাঁচ নেই। আপনি যেকোনো কিছুতেই বিনিয়োগ করেন না কেন, ক্ষতির ঝুঁকি আছে। আর একটা দার্শনিক সত্যি, সবাই জানেন যে ঝুঁকির সঙ্গে লাভের একটা ধনাত্মক সম্পর্ক আছে। ঝুঁকি বেশি হলে লাভের সম্ভাবনা থাকে, তবে ঝুঁকি নেওয়ার আগে ঝুঁকির পরিমাপ চাই।\xa0\nকত টাকা বিনিয়োগ করবেন বা কতটা ঝুঁকি নেবেন, তা হিসাব করে নেন। দৈনন্দিন ব্যয় মেটানোর পর আপনার কত টাকা উদ্বৃত্ত থাকে? আপনার বয়স কত? স্ত্রী, পুত্র-কন্যা, মা-বাবার শরীর কেমন? অসুস্থ হলে ডাক্তার সাহেবকে দেওয়ার জন্য কত টাকা লাগবে? আপনি নিজে ডাক্তার হলেও হিসাবটা করবেন। আমাদের মধ্যে খুব কম মানুষের জীবনবিমা আছে। স্বাস্থ্য, শিক্ষা আর আপনার জীবনের বিনোদনের জন্য টাকা আলাদা করুন। সেই টাকা সবচেয়ে কম ঝুঁকির জায়গায় রেখে দিন। লাভ কম হবে। কিন্তু ঝুঁকির একটা ব্যবস্থা হলো। জাতীয় সঞ্চয়পত্র, বিদেশে অর্থাগম হলে ওয়েজ আর্নার বন্ড ইত্যাদিতে রেখে দিন। যেহেতু গুরুত্বপূর্ণ, সেহেতু আবার বলি, শূন্য ঝুঁকি বলে কিছুই নেই। কোনো কোনো বইতে ঝুঁকি কম বলে সরকারি বন্ডের কথা পাবেন। কিন্তু ইংল্যান্ডের মতো অর্থনৈতিক সুসংহত দেশেও সরকারি বন্ডের ফেল করার উদাহরণ আছে। সঞ্চয়পত্রকে বিশ্বাস করি। তবে মনে রাখতে হবে যে সঞ্চয়পত্রের লাভ যদি মূল্যস্ফীতির চেয়ে কম হয়, তবে সেখানেও আমরা পুঁজি হারাচ্ছি। তারপরও বলব, জরুরি প্রয়োজনের জন্য দরকারি টাকা নিয়ে শেয়ারবাজারে আসবেন না। সরকারের ইন্সট্রুমেন্টে রাখুন। শেয়ারবাজার এর পরে।\xa0\nদৈনন্দিন খরচাপাতি শেষ করে স্বাস্থ্য-শিক্ষার কথা ভাববেন। বেড়াতে গেলে কত খরচ হবে, তাও দেখলেন। এবার বলেন আপনার বাড়িঘর, শহরে থাকলে একটা ফ্ল্যাট দরকার আছে নাকি। জমি কিনে সমস্যার মধ্যে পড়েননি এমন লোক কম পাবেন। শহুরে ডেভেলপাররা অনেকেই এরই মধ্যে অখ্যাতি কুড়িয়ে ফেলেছেন যে তাঁরা সময়মতো ঠিকমতো ফ্ল্যাট বুঝিয়ে দেন না। আমার মনে হয়, অতি দরকারি বাসস্থানের জন্য বিনিয়োগ শেয়ারবাজারে বিনিয়োগের চেয়ে কম ঝুঁকিপূর্ণ নয়। খুব সাবধানে বাসস্থানের পেছনে ব্যয় করবেন। মনে রাখবেন যে আজকের এক টাকা কালকের এক টাকার চেয়ে বেশি মূল্যবান। আপনার ফ্ল্যাট পেতে দেরি হলো মানে ফ্ল্যাটের দামই বেড়ে গেল। এসব অতি দরকারি ব্যবস্থা শেষ করার পর উদ্বৃত্ত অর্থ আছে? তা হলে চলেন শেয়ারবাজারে যাই।\n'}, {'headline': '\nবিমানবন্দরে বিদায় ও আবেগের দাপাদাপি\n', 'article': '\nগরু–ছাগল খুঁটিতে যত সহজে ধরে বেঁধে রাখা যায়, আবেগ তত সহজে ধরে রাখা যায় না। আবেগ মারাত্মক জিনিস। সে নাবালকের মতো অবুঝ। পাগলের মতো উন্মত্ত। বিমার দালালের মতো নাছোড়। সে যুক্তিফুক্তি মানে না। আইনকানুন মানার তো প্রশ্নই ওঠে না।বাঙালিকে আপ্লুত করতে আবেগের উপলক্ষ লাগে না। অজুহাত লাগে না। কাছের লোক কাছে এলে আবেগের উচ্ছ্বাস হয়। কাছের লোক চলে যাওয়ার সময় ৬ নম্বর বাসের বেগের চাইতেও বেশি বেগে সেই আবেগ চাগাড় দেয়।\nসিলেট এম এ জি ওসমানী আন্তর্জাতিক বিমানবন্দরে গত বৃহস্পতিবার সন্ধ্যায় সেই ধরনের বাঁধনহারা আবেগের দাপাদাপি দেখা গেল। ওই দিন সন্ধ্যায় ছাত্রলীগের সভাপতি রেজওয়ানুল হক সাংগঠনিক সফর শেষ করে ঢাকায় ফিরছিলেন। কয়েক দিন বেড়ানোর পর চলে যাওয়ার সময় নতুন কুটুমকে পরিবারের সবাই মিলে যেভাবে খেয়াঘাট পর্যন্ত এগিয়ে দিয়ে আসে, সেই তরিকায় কয়েক শ নেতা–কর্মী তাঁকে এগিয়ে দিতে বিমানবন্দরে গিয়েছিলেন। নেতার বিদায়মুহূর্তে তাঁরা ‘দিব না দিব না যেতে, ডাকিতে ডাকিতে’ একপর্যায়ে আবেগ ধরে রাখতে পারেননি। যেহেতু আবেগ আইন মানে না, সেহেতু ভিআইপি লাউঞ্জের মধ্যে ‘হু হু করে তীব্রবেগে চলে যায় সবে’। সেলফি তুলতে কেউ আবার নিরাপত্তাবেষ্টনী ছাড়িয়ে টারমাকে উড়োজাহাজের সিঁড়ির গোড়ায় চলে যান। সেখানে গিয়ে তাঁরা নেতাকে বিদায় জানাতে থাকেন ‘পূর্ণ করি বিশ্বতট আর্ত কলরবে’।\nবিমানের দরজায় এমন কলকাকলির দৃশ্য এ দেশে এর আগে দেখা যায়নি। আগে দেখা যায়নি বলে এখন যাবে না—এই যুক্তি আলোচ্য ক্ষেত্রে খাটে না। এখানে ক্ষমতাকেন্দ্রিক আবেগের বিষয়। এখানে আইনকানুন, নিয়মনীতির ভাত নাই। আমরা এত দিন জেনে এসেছি, এমপি-মন্ত্রী, উচ্চপদস্থ কর্মকর্তা বা গুরুত্বপূর্ণ ব্যবসায়িক ব্যক্তিরাই (সিআইপি) ভিআইপি লাউঞ্জ ব্যবহার করতে পারেন। যাঁরা ভিআইপি লাউঞ্জ ব্যবহারের অনুমতি পান, তাঁদের সঙ্গে দুজনের বেশি দর্শনার্থী যাতে না ঢোকেন, সে বিষয়ে তাঁদের অনুরোধও করা হয়।\nজনপ্রতিনিধি, উচ্চপদস্থ সরকারি কর্মকর্তা বা সিআইপি না হয়েও ছাত্রলীগের সভাপতি ভিআইপি লাউঞ্জের সুবিধা পেয়েছেন। বিমানবন্দরের টারমাকে সংরক্ষিত এলাকায় ক্রু, যাত্রী ও অনুমোদিত ব্যক্তিরা ছাড়া অন্যদের ঢোকা সম্পূর্ণ নিষিদ্ধ থাকার পরও ছাত্রলীগের নেতা–কর্মীরা সেখানে নেতাকে এগিয়ে দিতে গেছেন। এক ছাত্রলীগ কর্মী উড়োজাহাজের একেবারে সিঁড়ির গোড়ায় ফুলের তোড়াসহ দাঁড়িয়ে সেলফি তুলেছেন। সেখানে তোলা পাঁচটি ঐতিহাসিক ছবি ফেসবুকে তুলে ধরে একটি প্রামাণ্য স্ট্যাটাস দিয়েছেন। সুলিখিত সেই স্ট্যাটাসে তিনি বলেছেন, ‘বাংলাদেশ ছাত্রলীগের সম্মানিত সভাপতি শোভন ভাই চার দিনের সিলেট সফর শেষে ঢাকার উদ্দেশে যাত্রার প্রাক্কালে সিলেট ওসমানী আন্তর্জাতিক বিমানবন্দরে ভাইকে বিদায় জানাতে সিলেট জেলা ছাত্রলীগের আগামী দিনের কান্ডারি, মুকুটহীন ছাত্রনেতা নাজমুল ইসলাম ভাইয়ের সাথে।’ মাত্র একটি বাক্যের এই ‘সচিত্র প্রতিবেদন’ পত্রিকায় বিশেষ ট্রিটমেন্টে ছাপা হয়েছে।\nএই অভূতপূর্ব ঘটনা সম্পর্কে সিলেট এম এ জি ওসমানী আন্তর্জাতিক বিমানবন্দরের ব্যবস্থাপক হাফিজ আহমদ বাঁধিয়ে রাখার মতো কথা বলেছেন। তিনি বলেছেন, ছাত্রলীগ সভাপতি লোকজন নিয়ে আসায় ভিআইপি লাউঞ্জের কোনো ক্ষতি হয়নি। পাশাপাশি তিনি দাবি করেছেন, কেউ বিমানের দরজা পর্যন্ত যাননি। বাংলাদেশের বিমানবন্দরগুলোর নিরাপত্তামান নিয়ে আন্তর্জাতিক পর্যায়ে যেসব প্রশ্ন উঠছে, তার মোক্ষম জবাব দিয়েছেন তিনি। তিনি বলেছেন, এতে কোনো নিরাপত্তা বিঘ্নিত হয়নি। ছাত্রলীগের সভাপতির মতো দেশের অন্য যেকোনো ছাত্রসংগঠনের সভাপতি যদি ভিআইপি লাউঞ্জ ব্যবহার করতে চান, তাহলে তাঁকে সে সুবিধা দেওয়া হবে কি না, তা অবশ্য হাফিজ আহমদ সাহেব পরিষ্কার করেননি। ‘টারমাকে কেউ যায়নি’ বলে তিনি যে দাবি করেছেন, সেটিকে ঠিক বলে মেনে নিতে গেলে পত্রপত্রিকায় ছাপা হওয়া খবর ও ছবিকে ডাহা মিথ্যা বলে মেনে নিতে হয়।\nএখন কথা হলো, ছাত্রলীগের সভাপতিকে সাংগঠনিক প্রয়োজনে প্রায়ই বিমানে যাতায়াত করতে হয়। তাঁকে গ্রহণ করতে এবং বিদায় জানাতে নিচের সারির নেতা–কর্মীদেরও বিমানবন্দরে আসতে হয়। ভবিষ্যতে তাঁরা ভিআইপি লাউঞ্জ ব্যবহার করবেন না এবং টারমাকে ঢুকে পড়বেন না, এই গ্যারান্টিও নেই। এই ঘটনার পুনরাবৃত্তি হলে বিমানবন্দর কর্তৃপক্ষ ‘না পারবে কইতে, না পারবে সইতে’। ফলে ছাত্রলীগ ও বিমানবন্দর কর্তৃপক্ষ—এই দুই পক্ষেরই ইজ্জত বাঁচানোর জন্য ছাত্রলীগ সভাপতিকে ভিআইপি লাউঞ্জ ব্যবহারের যোগ্য ব্যক্তি হিসেবে ঘোষণা করা যেতে পারে। আর তিনি উড়োজাহাজে ওঠার সময় যাতে অনুসারীরা সুশৃঙ্খলভাবে সেলফি তুলতে পারেন, সে জন্য বিমানবন্দরের পক্ষ থেকে বিশেষ ব্যবস্থা রাখা যেতে পারে। ঊর্ধ্বতন নেতৃত্বকে তৈলসিক্ত রাখার সর্বশ্রেষ্ঠ করণিক পাণ্ডিত্যে যাঁরা নিজেদের নিমজ্জিত রাখার বিদ্যা আত্মস্থ করতে আগ্রহী, তাঁদের পর্যাপ্ত পুষ্পমাল্য ও সেলফি তোলার যন্ত্রপাতি সরবরাহ করা যেতে পারে।\nএর বাইরে যা করা যেতে পারে তার জন্য অবশ্য মেরুদণ্ড থাকা প্রয়োজন। উপযুক্ত প্রশাসনিক দৃঢ়তার অভাবেই যেহেতু এই পরিস্থিতি তৈরি হয়েছে, তখন আত্মসংশোধনকেই একমাত্র সম্ভাব্য পথ হিসেবে বেছে নিতে হবে। প্রশাসন কিছুই করবে না, এই সর্বজনীন বিশ্বাসটি না ভাঙতে পারলে পরিত্রাণের পথ নাই—এই কথা বিশ্বাসের মধ্যে আনতে হবে।\nসারফুদ্দিন আহমেদ:\xa0প্রথম আলোর জ্যেষ্ঠ সহসম্পাদকsarfuddin.ahmed@prothomalo.com\n'}, {'headline': '\nমানবিক বাংলাদেশ কেন অমানবিক হবে\n', 'article': '\nপ্রতিবেশী দেশ মিয়ানমারের জাতিগত নির্মূলনীতির কারণে পরিচালিত গণহত্যা থেকে প্রাণ বাঁচাতে পালিয়ে আসা প্রায় ১০ লাখ রোহিঙ্গাকে সামর্থ্য না থাকা সত্ত্বেও বাংলাদেশ আশ্রয় দিয়েছে। এই মাহাত্ম্যের কারণেই মানবিক জাতি হিসেবে গত দুই বছর আমরা বিশ্বজুড়ে প্রশংসিত হয়েছি। কিন্তু গত কয়েক দিনের কিছু পদক্ষেপের কারণে তা হারানোর উপক্রম হতে চলেছে কি না, সেই প্রশ্ন তোলা জরুরি হয়ে পড়েছে। চলতি সপ্তাহে বিশ্বের শীর্ষস্থানীয় সংবাদপত্রগুলোয় বাংলাদেশ ও রোহিঙ্গাদের প্রসঙ্গটি আবারও ফিরে এসেছে। তবে তা মোটেও সুখকর নয়।\nরোহিঙ্গা শিবিরগুলোয় মোবাইল ফোনসেবা বন্ধের নির্দেশই এসব শিরোনামের প্রধান কারণ। এর সঙ্গে যুক্ত হয়েছে রোহিঙ্গাদের একটি বড় অংশকে ভাসানচরে স্থানান্তরে সরকারকে সমর্থন না দিলে জাতিসংঘকে বাংলাদেশ ছেড়ে চলে যেতে বলা হবে বলে পররাষ্ট্রমন্ত্রীর হুঁশিয়ারি। পররাষ্ট্রমন্ত্রী সম্প্রতি জার্মান রেডিও ডয়চে ভেলেকে দেওয়া এক সাক্ষাৎকারে এই হুঁশিয়ারি দেন। তা ছাড়া রোহিঙ্গা শিবিরগুলোয় কাজ করে—এমন কয়েকটি বেসরকারি উন্নয়ন সংস্থা বা এনজিওর কার্যক্রম বন্ধ করা, সম্প্রতি অনুষ্ঠিত রোহিঙ্গাবিরোধী কিছু সমাবেশ এবং মাদকের কারবার ও মানব পাচারের মতো অপরাধে কয়েকজনের জড়িত থাকার অভিযোগের কারণে সবাইকে দায়ী করার প্রবণতার বিষয়গুলো এসব সংবাদমাধ্যমে উঠে এসেছে। অপরাধে জড়িত সন্দেহে কয়েকজন রোহিঙ্গার গুলিবিদ্ধ হয়ে নিহত হওয়ার প্রসঙ্গও বৈশ্বিক গণমাধ্যমের চোখ এড়ায়নি।\nওয়ালস্ট্রিট জার্নাল লিখেছে, মোবাইলসেবা বন্ধের ব্যাখ্যায় সরকার বলেছে, এই পদক্ষেপ অপরাধী চক্রগুলোর তৎপরতা কমাবে। কিন্তু একই বাক্যে সংবাদদাতা জন ইমন্ট লিখেছেন, অধিকারকর্মীরা বলছেন যে বিপদাপন্ন জনগোষ্ঠী আরও বিচ্ছিন্ন হয়ে পড়বে। নিজ মাতৃভূমি মিয়ানমার থেকে আত্মীয়-পরিজনের সঙ্গে যোগাযোগ এবং খবর রাখার জন্য উদ্বাস্তু জনগোষ্ঠী মোবাইলসেবার ওপর নির্ভরশীল ছিল এবং এই সিদ্ধান্ত তার ওপর একটি বড় আঘাত। কঠোর বিধিনিষেধের মধ্যে থাকা রোহিঙ্গারা এতে আরও বিচ্ছিন্ন হয়ে পড়বে (বাংলাদেশ কাটস মোবাইল অ্যাকসেস টু রোহিঙ্গা রিফিউজিস, ৩ সেপ্টেম্বর ২০১৯)।\nনিউইয়র্ক টাইমস একই ধরনের ভাষ্যের পাশাপাশি লিখেছে, মিয়ানমারের নেতৃত্ব যেখানে এখনো সহিংসতার দায় স্বীকার এবং ভবিষ্যতে আর কোনো সহিংসতা হবে না—এমন অঙ্গীকার করেনি, সেখানে বাংলাদেশ যত তাড়াতাড়ি সম্ভব রোহিঙ্গাদের ফেরত পাঠাতে চাইছে। পত্রিকাটির সংবাদদাতা হানা বিচ লিখেছেন, বাংলাদেশ মানসিক আঘাতপ্রাপ্ত বিপুলসংখ্যক রোহিঙ্গাকে আশ্রয় দিলেও উদ্বাস্তু হিসেবে শ্রেণিভুক্ত করতে অস্বীকৃতি জানিয়েছে, কেননা ওই স্বীকৃতির সঙ্গে অনেকগুলো অধিকার দেওয়ার প্রশ্ন আসে (আ মিলিয়ন রিফিউজিস মে সুন লুজ দেয়ার লাইন টু আউটসাইড ওয়ার্ল্ড, ৫ সেপ্টেম্বর ২০১৯)। রাতের বেলা এবং ভোরে শিবিরগুলোয় মোবাইল সংযোগ থাকে না উল্লেখ করে পত্রিকাটি লিখেছে, রাতের বেলায় সেখানে কারফিউ থাকায় বিপদ ঘটলেও সাহায্যকর্মীরা সেখানে যেতে পারেন না। অন্যান্য জায়গার মতোই এত বড় একটি জনগোষ্ঠীর মধ্যে সময়ে সময়ে সহিংসতা এবং নানা ধরনের অপরাধ ঘটতেই পারে। মাদক কারবারসহ অপরাধ দমনকে মোবাইল নিষিদ্ধের কারণ হিসেবে সরকারিভাবে বলা হলেও রোহিঙ্গারা বলছে, নিরপরাধ লোকজনকেও অহেতুক শায়েস্তা করা হচ্ছে। বাংলাদেশে উদ্বাস্তু শিবিরের মোবাইল সংযোগ বিচ্ছিন্ন করা প্রসঙ্গে পত্রিকাটি শ্রীলঙ্কা, ইন্দোনেশিয়া, সুদান ও ভারতের কথা উল্লেখ করে বলেছে, ওই সব দেশে সংঘাতকে আড়াল করার জন্যই ইন্টারনেট বিচ্ছিন্ন করে দেওয়া হয়। বাংলাদেশে কোনো সংঘাত নেই এবং তা আড়াল করার প্রশ্নও নেই। কিন্তু এ রকম একটা তুলনা চলে এসেছে।\nগার্ডিয়ান লিখেছে, জল্পনা রয়েছে যে সামরিক অভিযানের মুখে মিয়ানমার থেকে নির্বাসিত হওয়ার দুই বছর পূর্তিতে গত ২৫ আগস্ট অহিংস সমাবেশ আয়োজনের কারণেই যোগাযোগব্যবস্থায় এই কড়াকড়ি আরোপ করা হয়েছে। ওই সমাবেশের অনুমতি প্রদানকারী কর্মকর্তাকে দায়িত্ব থেকে অপসারণের কথা জানিয়ে সংবাদদাতা ক্যারেন ম্যাকভে লিখেছেন, রোহিঙ্গা উদ্বাস্তুদের মিয়ানমারে প্রত্যাবাসনে ব্যর্থ হওয়ার কারণে বাংলাদেশ সরকারের হতাশা বাড়ছে (বাংলাদেশ ইমপোজেস মোবাইল ফোন ব্ল্যাকআউট ইন রোহিঙ্গা রিফিউজি ক্যাম্পস, ৫ সেপ্টেম্বর ২০১৯)। এই নিষেধাজ্ঞা কার্যকর করা কঠিন হবে বলে জাতিসংঘের একটি সূত্রকে উদ্ধৃত করে পত্রিকাটি লিখেছে, মোবাইল সিমের একটা কালোবাজার রয়েছে এবং সেখানে অল্প টাকাতেই তা পাওয়া যায়। দ্বিতীয়ত, অনেকের কাছে মিয়ানমারের সিম আছে, যেগুলো পাহাড়ের ওপরে উঠলে সচল হয়। স্থানীয় যুবলীগ নেতা ওমর ফারুক হত্যাকাণ্ডের জেরে গত সপ্তাহান্তে চতুর্থ আরেকজন রোহিঙ্গা উদ্বাস্তু গুলিতে নিহত হওয়ার কথা তাদের প্রতিবেদনে উঠে এসেছে।\nইকোনমিস্ট সাময়িকীও অনাকাঙ্ক্ষিত অতিথিদের নিয়ে বাংলাদেশের হতাশার কথা লিখে বলেছে, তাদের আরও বিচ্ছিন্ন করায় কোনো সমাধান নেই (নো সিগন্যাল: বাংলাদেশ ব্যানস মোবাইল ফোনস ফর ওয়ান মিলিয়ন রোহিঙ্গা রিফিউজিস)। ধারণক্ষমতার অতিরিক্তসংখ্যক উদ্বাস্তু তাদের নির্ধারিত শিবির এলাকার বাইরে যেতে পারে না বলে বাকি বিশ্বের সঙ্গে তাদের যোগাযোগের একমাত্র মাধ্যম হচ্ছে মোবাইল ফোন। ইকোনমিস্ট জাতিসংঘের একজন কর্মকর্তাকে উদ্ধৃত করেছে, যিনি বলেছেন, এর মাধ্যমে নির্যাতিত একটি জনগোষ্ঠীকে আরও বিচ্ছিন্ন এবং দুর্ভোগের মুখে ঠেলে দেওয়া হচ্ছে। তাঁর আশঙ্কা, এর মাধ্যমে তাদের নেতিবাচক কাজের দিকে ঠেলে দেওয়া হবে, তা সে অপরাধ হোক কিংবা জঙ্গিবাদ।\nপ্রত্যাবাসন প্রশ্নে কূটনৈতিক ব্যর্থতায় সরকারের মধ্যে হতাশা বাড়া মোটেও অস্বাভাবিক নয়। কিন্তু এ কারণে নীতিনির্ধারকদের মধ্যে অস্থিরতা দেখা দিলে বাকি বিশ্বের কাছে তা গোপন থাকার কথা নয়। মোবাইল ফোনের ওপর নিষেধাজ্ঞার প্রতিক্রিয়ায় তারই প্রতিফলন দেখা যাচ্ছে। তবে অস্থিরতার এখানেই ইতি ঘটেনি, তার বহিঃপ্রকাশ দৃশ্যমান হচ্ছে এনজিওগুলোর প্রতি সরকারের আচরণসহ আরও কিছু ঘটনায়। এনজিওগুলো এবং আন্তর্জাতিক ত্রাণকর্মীরা শুধুই যে উদ্বাস্তুদের মধ্যে কাজ করছেন, তা নয়, স্থানীয় জনগোষ্ঠীর ওপর যে চাপ তৈরি হয়েছে, তা মোকাবিলায় তাদেরও সহায়তা দেওয়ার চেষ্টা করছে। সন্দেহ নেই, প্রয়োজনের তুলনায় তা কম। কিন্তু কৃষিকাজে সহায়তার জন্য সংগৃহীত নিড়ানি-কোদাল-দা উদ্ধার করে তাকে অস্ত্র উদ্ধার হিসেবে প্রচারের মতো হাস্যকর প্রয়াসে বিস্মিত হতে হয়। জাতিসংঘের সংস্থা আইওএমের বিবৃতির পর পুলিশের কর্তাব্যক্তিরা এই অভিযানের কী ব্যাখ্যা দেবেন?\nকথিত অস্ত্র উদ্ধার, রোহিঙ্গাদের সংগঠিত করা এবং ফিরে যেতে বাধা দেওয়ার যেসব অভিযোগ এনজিওগুলোর বিরুদ্ধে তোলা হয়েছে, সেগুলো দেশের বাইরেও ত্রাণকর্মীদের উদ্বিগ্ন করে তুলেছে। অথচ এ ধরনের বিপুলসংখ্যক বিপন্ন মানুষের জরুরি সহায়তা দেওয়ার অভিজ্ঞতা ও দক্ষতা রাতারাতি সরকারি আমলারা অর্জন করতে পারবেন না। জাতিসংঘের সংস্থাগুলো এবং এসব এনজিওর কারণেই দুটি বর্ষা মৌসুমে বড় ধরনের কোনো দুর্ঘটনা ও মহামারি এড়ানো গেছে।\nসরকারের এই অস্থিরতার সংক্রমণ ঘটেছে প্রশাসন, ক্ষমতাসীন দলের কর্মী-সমর্থক এবং কিছু কিছু গণমাধ্যমের ওপর। ফলে দায়িত্বহীন বিদ্বেষমূলক প্রচার বেড়েই চলেছে। গত ২৫ আগস্টের রোহিঙ্গা সমাবেশ নিয়ে আতঙ্ক ছড়ানোর চেষ্টা চলেছে। অথচ সেই সমাবেশে কেউই বাংলাদেশে স্থায়ী আবাসন বা নাগরিকত্ব দাবি করেননি। তাঁরা বাংলাদেশের মানুষের প্রতি কৃতজ্ঞতা জানিয়েছেন। তাঁদের দাবি ছিল: গণহত্যার বিচার, মিয়ানমারের নাগরিকত্বের স্বীকৃতি এবং নিরাপদে নাগরিক অধিকার ও মর্যাদার সঙ্গে প্রত্যাবাসন। যেসব রোহিঙ্গার বিরুদ্ধে মাদকের কারবার ও মানব পাচারের মতো অপরাধে জড়িত থাকার অভিযোগ উঠছে, তারা যে সেগুলো স্থানীয় কারও সহযোগিতা ছাড়া করতে পারে না, সেটা কি অস্বীকার করা চলে? কক্সবাজারের মাদকসম্রাট হিসেবে যাঁদের নাম সরকারের বিভিন্ন সংস্থার তালিকায় বছরের পর বছর উঠে এসেছে, তাঁদের পৃষ্ঠপোষকতা ছাড়া এ ধরনের অপরাধের বিস্তার ঘটছে, এমনটি ভাবা কঠিন। সুতরাং, আগে প্রয়োজন চিহ্নিত দেশীয় অপরাধীদের রাজনৈতিক প্রশ্রয় দেওয়া বন্ধ করা এবং তাদের বিরুদ্ধে কঠোর হওয়া। চারজন রোহিঙ্গার মৃত্যু ঘটেছে ক্রসফায়ারে উল্লেখ করে হিউম্যান রাইটস ওয়াচ ইতিমধ্যেই এগুলো তদন্তের দাবি জানিয়েছে।\nউদ্বাস্তুদের হেয় করে, ভয় দেখিয়ে কিংবা জোর করে ফেরত পাঠানোর চিন্তা অর্থহীন। চীন বা ভারতের মধ্যস্থতা বা বুদ্ধিতে ভরসা রেখে দুই বছরেও কোনো ফল হয়নি। এখন আরও সময় নষ্ট করা আত্মঘাতী। আন্তর্জাতিক সংকটের সমাধান দ্বিপক্ষীয় ভিত্তিতে হবে না, সেটা বুঝতেই পার হয়েছে দুই বছর। এখন তৃতীয় পক্ষের মধ্যস্থতায় সমাধানের বিভ্রান্তির শিকার হলে তা হবে দুর্ভাগ্যজনক। বিশ্ব সম্প্রদায়ের সহানুভূতি বজায় থাকা অবস্থাতেই তাকে কাজে লাগানোর সর্বোত্তম চেষ্টা প্রয়োজন। রোহিঙ্গারাও ফিরতে চায়, আমরাও চাই তারা ফিরে যাক। কিন্তু সে জন্য প্রয়োজন তাদের নাগরিকত্বের স্বীকৃতি এবং নিরাপত্তার নিশ্চয়তা আদায়। সুতরাং, মনোযোগটা সেখানেই দেওয়া প্রয়োজন। না হলে মানবিকতার জন্য নন্দিত বাংলাদেশের নিন্দিত হওয়ার ঝুঁকি বাড়বে।\nকামাল আহমেদ: সাংবাদিক\n'}, {'headline': '\nসহপাঠীদের তামাশার নকশাটাই ইউনিভার্সিটি অব টেনেসির অফিশিয়াল লোগো\n', 'article': '\nযুক্তরাষ্ট্রের ফ্লোরিডা অঙ্গরাজ্যের এক স্কুলের খুদে শিক্ষার্থী ইউনিভার্সিটি অব টেনেসির স্বেচ্ছাসেবী ক্লাব বলতে পাগল! ওই স্বেচ্ছাসেবীদের কমলা রঙের টি-শার্ট, ক্যাপসহ পোশাকপরিচ্ছদে তার দারুণ আগ্রহ। তাই স্কুলের ‘কলেজ কালারস ডে’ অনুষ্ঠানে ওই রকম স্বেচ্ছাসেবী সেজে সে হাজির হতে চায়। তবে ইউনিভার্সিটি অব টেনেসির লোগোযুক্ত কোনো পোশাক তার ছিল না। তাই নিজেই সাদা কাগজের একটি টুকরোর ওপর কাঁচা হাতে ‘ইউ টি’ লিখে লোগো বানায় ছোট্ট ছেলেটি। পিন দিয়ে তা আটকে নেয় কমলা রঙের টি-শার্টে।\xa0\nনিজের নকশায় করা টি-শার্ট পরে স্কুলে যাওয়ার পর সহপাঠীদের হাসিঠাট্টা শুরু হয়। তবে বিদ্রূপকারীদের ওই আচরণ শাপে বর হয়ে দাঁড়িয়েছে তার জন্য। ভাইরালের এ যুগে একান-ওকান হয়ে তা পৌঁছে যায় ইউনিভার্সিটি অব টেনেসি কর্তৃপক্ষের কাছে। নাটকীয়ভাবে তারা স্কুলছাত্রের সেই নকশাকে তাদের অফিশিয়াল টি-শার্টের লোগো বানিয়েছে।\nসিএনএনের খবরে বলা হয়েছে, এ ঘটনায় দারুণ খুশি ওই স্কুলছাত্র। সেই সঙ্গে খুশি তার স্কুলের শিক্ষক লরা স্নাইডার। কারণ, এ ঘটনার পেছনে তাঁর ভূমিকাই বেশি। তবে তিনি ব্যক্তিগত গোপনীয়তা রক্ষায় স্কুলছাত্রের পরিচয় প্রকাশ করেননি। সিএনএনের খবরে শুধু উল্লেখ করা হয়েছে ছেলেটির স্কুলের নাম, অল্টামন্টে এলিমেন্টারি স্কুল।  স্কুলছাত্রের শিক্ষক লরা স্নাইডার সামাজিক যোগাযোগমাধ্যম ফেসবুকে গত বুধবার লিখেছিলেন, ‘সে কমলা রঙের টি-শার্টের ওপর পিন দিয়ে ইউ টি লেখা কাগজটি গেঁথে দিয়েছিল। কলেজ কালারস ডেতে সে শার্ট পরে আমাকে দেখাতে আসে। ওই সময় সে খুব উত্তেজিত ছিল। আমি তার এ কাজে মুগ্ধ হয়েছিলাম। কিন্তু দুপুরের খাবারের সময় সে কাঁদতে কাঁদতে ফিরে এল। পাশের টেবিলের কয়েকটি মেয়ে তার টি-শার্ট দেখে হাসাহাসি করেছে। সে এতে খুব দুঃখ পেয়েছিল।’\nশিক্ষক জানান, ছাত্রের অবস্থা দেখে তিনি ইউনিভার্সিটি অব টেনেসির অফিশিয়াল লোগোযুক্ত টি-শার্ট কিনে দেওয়ার কথা ভাবছিলেন। তবে পরদিন বৃহস্পতিবারের মধ্যে তাঁর সেই পোস্ট ভাইরাল হয়ে যায় স্বেচ্ছাসেবী ক্লাবের সদস্যদের মধ্যে। এরপর আর দেরি হয়নি। অল্প সময়ের মধ্যে ছেলেটির জন্য কর্তৃপক্ষ পাঠিয়ে দেয় লোগোযুক্ত টি-শার্ট, ক্যাপ, নোটবুক, ব্যাকপ্যাকসহ এক বাক্স উপহার।\nগত শুক্রবার ফেসবুকে বিষয়টি জানান শিক্ষক লরা স্নাইডার। তিনি জানান, উপহার পেয়ে দারুণ খুশি তাঁর ছাত্র। সে টি-শার্ট ও ক্যাপ পরে খুব খুশি।\nতবে ঘটনার এখানেই শেষ নয়। ইউনিভার্সিটি অব টেনেসির অফিশিয়াল ক্যাম্পাস স্টোর তাদের টুইটার পেজে জানিয়েছে, স্কুলছাত্রের সেই নকশাকে তারা অফিশিয়াল লোগো হিসেবে নিয়ে টি-শার্ট তৈরি করছে। প্রতিটি টি-শার্ট বিক্রি থেকে প্রাপ্ত অর্থের একটি অংশ চলে যাবে অ্যান্টি বুলিং বা উৎপীড়ন বিরোধী ফাউন্ডেশনে।\nলরা স্নাইডার জানিয়েছেন, নিজের নকশা নিয়ে টি-শার্ট তৈরি হচ্ছে জেনে আনন্দে লাফিয়ে ওঠে তাঁর ছাত্র।\nসবার এই ভালোবাসায় মুগ্ধ ছেলেটির মা। তিনি সবার প্রতি কৃতজ্ঞতা প্রকাশ করেছেন। তিনি বলেছেন, এই ঘটনা তাঁর ছেলেকে সারা জীবনের জন্য অনুপ্রেরণা জোগাবে।\nইউনিভার্সিটি অব টেনেসির অনলাইন শপের দেওয়া তথ্য অনুসারে, শনিবারের মধ্যেই স্কুলছাত্রের নকশার টি-শার্টের চাহিদা তুঙ্গে ওঠে। ক্রেতাদের চাহিদা মেটাতে তাদের রীতিমতো হিমশিম খেতে হচ্ছে।\n'}, {'headline': '\nইউএস ওপেনের রাজা নাদাল\n', 'article': '\n\n\nউনিশটা গ্র্যান্ড স্ল্যাম হয়ে গেল স্প্যানিশ টেনিস তারকা রাফায়েল নাদালের। রাশিয়ান তারকা দানিল মেদভেদেভকে পাঁচ সেটের রোমাঞ্চকর এক লড়াইয়ে হারিয়ে এবারের ইউএস ওপেন পুরুষ এককের শিরোপা জিতে নিয়েছেন নাদাল। মেদভেদেভকে হারিয়েছেন ৭-৫, ৬-৩, ৫-৭, ৪-৬, ৬-৪ সেটে।\n\nপঞ্চম সেটে ম্যাচ পয়েন্ট পাওয়ার জন্য একটু জোরেই শটটা মেরেছিলেন রাফায়েল নাদাল। সেটা পড়িমরি করে ফেরালেন মেদভেদেভ। কিন্তু শটটা ফেরাতে গিয়ে হিসাবে একটু গড়বড় করে ফেললেন, নির্ধারিত লাইনের মধ্যে না পড়ে বলটা পড়ল বেসমেন্ট সীমানার বাইরে। আর সেটা দেখেই কোর্টে চোখ বন্ধ করে শুয়ে পড়লেন নাদাল। ব্যস, তাঁর কাজ শেষ হয়ে গেছে!\nহলুদ-কালো র\u200d্যাকেটটা পড়ে থাকল পাশে। এভাবেই পড়ে থাকলেন কিছুক্ষণ। একটু পর উঠে প্রতিদ্বন্দ্বী মেদভেদেভকে আলিঙ্গন করলেন, দুর্দান্ত একটা ম্যাচ উপহার দেওয়ার জন্য ধন্যবাদই দিলেন বোধ হয়। এর পর মাথার ব্যান্ডটা খুলে দিয়ে আবেগে মুখটা ঢেকে রাখলেন কিছুক্ষণ। আনন্দাশ্রু গড়িয়ে বোধ হয় দু-ফোঁটা। আকাশের দিকে তাকিয়ে ধন্যবাদ দিলেন বোধ হয় ঈশ্বরকে। সর্বসেরা হওয়ার একদম দোরগোড়ায় পৌঁছে যাওয়ার উদ্\u200cযাপন বুঝি তবে এমনই হয়!\nচতুর্থবারের মতো ইউএস ওপেনের পুরুষ এককের শিরোপা জিতলেন রাফায়েল নাদাল। সব মিলিয়ে উনিশটা শিরোপা জেতা হয়ে গেল তাঁর। গ্র্যান্ড স্ল্যাম জয়ের দিক দিয়ে ইতিহাসের সর্বসেরা পুরুষ টেনিস তারকা রজার ফেদেরারকে স্পর্শ করতে আর মাত্র একটা গ্র্যান্ড স্ল্যামের শিরোপা হলেই হবে তাঁর। যেভাবে খেলছেন, রেকর্ডটা হওয়া সময়ের ব্যাপার মাত্র।\nশুরুটা নাদালসুলভই হয়েছিল। কয়েক দিন আগে রজার্স কাপের ফাইনালে এই মেদভেদেভের মুখোমুখি হয়েছিলেন নাদাল। মেদভেদেভকে ‘বেগেল’ দিয়ে হারিয়েছেন ৬-৩, ৬-০ ; সরাসরি সেটে। এবারও অন্তত প্রথম দুই সেটে মেদভেদেভের বিপক্ষে সেই চিরপরিচিত নাদালকেই দেখা গেল। কিন্তু নাদাল কি ঘুণাক্ষরেও জানতেন, এত সহজে তাঁকে ক্যারিয়ারের চতুর্থ ইউএস ওপেন জিততে দেবেন না মেদভেদেভ!\nক্যারিয়ারের প্রথম গ্র্যান্ড স্ল্যাম ফাইনাল খেলতে নেমেছিলেন মেদভেদেভ। ফাইনালে উঠে আসাটা যে ‘ফ্লুক ছিল না, সেটা বোঝা গেছে পরের দুই সেটে। নাদালকে বশ মানিয়ে পরের দুই সেট জিতে নেন ৭-৫, ৬-৪ ব্যবধানে। দুই সেট হেরে আড়মোড়া ভেঙে জেগে ওঠেন নাদাল। শেষ সেটে নাদালের অভিজ্ঞতা ও দৃঢ়প্রতিজ্ঞার সামনে আর টিকতে পারেননি মেদভেদেভ। তবে তাঁর আগেই এই দুজন ইতিহাসের দ্বিতীয় দীর্ঘতম ইউএস ওপেন ফাইনাল খেলে ফেলেছেন! ৪ ঘণ্টা ৫১ মিনিট লড়েছেন দুজন।\nআর সে লড়াইয়ের শেষটা হয়েছে নাদালের হাসি দিয়ে। এ হাসি সর্বসেরা হওয়ার দোরগোড়ায় যাওয়ার হাসি। এ হাসি ফেদেরারের আরেকটু কাছে চলে যাওয়ার হাসি।\n'}, {'headline': '\nঅবিলম্বে পদক্ষেপ নিন\nমাদ্রাসা সুপারের কাণ্ড\n', 'article': '\nফরিদপুরের সালথা উপজেলার মাঝারদিয়া মাহিরুন নেছা দাখিল মাদ্রাসার সুপার মোহাম্মদ মিজানুর রহমান গত ২৮ আগস্ট তাঁর মাদ্রাসার দশম শ্রেণির এক ছাত্রীকে লিখিত ছাড়পত্র দিয়ে বহিষ্কার করেছেন। বহিষ্কারের প্রেক্ষাপট বর্ণনা করতে গিয়ে তিনি ছাড়পত্রে লিখেছেন, ওই ছাত্রী ২০১৮ সালে মাদ্রাসা ‘কর্তৃপক্ষকে না জানিয়ে এবং তার অভিভাবকগণের সম্মতিক্রমে বাল্যবিবাহে আবদ্ধ হয়, যা সরকারি আইনের পরিপন্থী। অতঃপর জানা যায় যে সে শ্বশুরবাড়ি থেকে পালিয়ে যায়। প্রতিষ্ঠানপ্রধানকে না জানিয়ে গত ১৬-০২-২০১৯ ইং তারিখ সুপারের অনুমতি ছাড়া পুনরায় ভর্তি হয়।’\nতারপর সুপার ছাত্রীটিকে মাদ্রাসা থেকে বের করে দেওয়ার কারণ ব্যাখ্যা করেছেন এভাবে, ‘আমার জানামতে তার চরিত্র ভালো না থাকার কারণে এবং মাদ্রাসার মান অক্ষুণ্ন রাখার স্বার্থে তাকে ছাড়পত্র প্রদান করা হলো।’\nকথিত বাল্যবিবাহ করা এবং শ্বশুরবাড়ি থেকে পালিয়ে যাওয়ার অভিযোগে একজন ছাত্রীর চরিত্র বিচার করা এবং সেই চরিত্র ভালো নয় বলে রায় দিয়ে তাকে শিক্ষাপ্রতিষ্ঠান থেকে বহিষ্কার করার ঘটনা বিস্ময়কর বটে। তবে ওই ছাত্রীর পরিবার সূত্রে আমরা যা জানতে পেরেছি, তা আরও বিস্ময়কর। ৫১ বছর বয়সী একজন শিক্ষক, যিনি মাদ্রাসার সুপারের দায়িত্ব পালন করছেন এবং ছাত্রীদের চরিত্রের দিকে তীক্ষ্ণ দৃষ্টি রাখছেন, তিনি তাঁরই প্রতিষ্ঠানের ওই ছাত্রীকে বিয়ে করার প্রস্তাব দিয়ে প্রত্যাখ্যাত হয়ে তাকে মাদ্রাসা থেকে বহিষ্কার করেছেন চরিত্রের দোহাই দিয়ে! সে ছাত্রীর বয়স ১৮ বছর পেরোয়নি। এর চেয়েও ন্যক্কারজনক ঘটনা হলো, ওই ছাত্রীর বিয়ে হয়েছিল ওই মাদ্রাসা সুপারেরই এক ভাতিজার সঙ্গে!\nমাদ্রাসা সুপার মোহাম্মদ মিজানুর রহমান ছাড়পত্রে লিখেছেন, ওই ছাত্রী তাঁর অনুমতি ছাড়াই ওই মাদ্রাসায় আবার ভর্তি হয়েছিল। কিন্তু এই অভিযোগ যে সত্য হতে পারে না, তা বলাই বাহুল্য। কারণ,মাদ্রাসার প্রধান পদাধিকারী সুপারেরঅনুমতি ছাড়া শিক্ষার্থী ভর্তি সম্ভব নয়। উপরন্তু ওই ছাত্রী সুপারের চোখের সামনেই মাদ্রাসায় যাওয়া-আসা করছিল এবং এ পর্যায়েই সুপার তাকে বিয়ে করার প্রস্তাব দিয়েছিলেন। ছাত্রীর পরিবার তাঁর প্রস্তাবে রাজি হয়নি বলেই ছাত্রীটিকে মাদ্রাসা থেকে বহিষ্কার করে তার চরিত্র সম্পর্কে কুৎসা রটানো হচ্ছে। শুধু তা–ই নয়, এ ঘটনায় মাদ্রাসাটির কিছু শিক্ষার্থী ও এলাকাবাসী মাদ্রাসা সুপারের অপসারণের দাবিতে বিক্ষোভ করলে সুপার তাঁর পক্ষে কিছু শিক্ষার্থীকে দিয়ে মানববন্ধন করিয়েছেন। ফলে ওই মাদ্রাসায় পড়াশোনার পরিবেশ বিঘ্নিত হচ্ছে, সব শিক্ষার্থীর ক্ষতি হচ্ছে।\nসাম্প্রতিক কালে দেশের বিভিন্ন এলাকায় শিক্ষাপ্রতিষ্ঠানের ছাত্রীরা নিজের শিক্ষকদের দ্বারা নানা রকমের যৌন হয়রানি, নির্যাতন, এমনকি সহিংসতার শিকার হচ্ছে। এটা অত্যন্ত উদ্বেগজনক বিষয়। ফরিদপুরের ওই মাদ্রাসাছাত্রীর মা উপজেলা নির্বাহী কর্মকর্তার কাছে লিখিতভাবে মাদ্রাসা সুপার মোহাম্মদ মিজানুর রহমানের বিরুদ্ধে অভিযোগ করেছেন। আমরা আশা করব, অবিলম্বে তাঁর বিরুদ্ধে যথাযথ পদক্ষেপ নেওয়া হবে। এ ধরনের ব্যক্তিদের, বিশেষ করে মেয়েদের শিক্ষাপ্রতিষ্ঠানগুলো থেকে দূরে রাখা উচিত।\n'}, {'headline': '\nউদ্যোগ নিন, ঢাকাকে বাঁচান\nরাজধানীর বাসযোগ্যতা\n', 'article': '\nগল্প, কবিতা, গানে ঢাকাকে যতই ‘প্রাণের শহর’, ‘জাদুর শহর’, ‘স্বপ্নের শহর’—ইত্যাকার বিশেষণে বিভূষিত করা হোক, আদতে বসবাসের দিক থেকে শহরটির অবস্থা শোচনীয় বললে প্রায় কিছুই বলা হয় না। আদর্শ বৈশ্বিক মানের নিরিখে এই শহরের যাতায়াত, পয়োনিষ্কাশন, আবাসন, জ্বালানি, পানিসহ প্রাত্যহিক জীবনঘনিষ্ঠ অতিপ্রয়োজনীয় খাতগুলোর অবস্থা ভয়াবহ। বিভিন্ন আন্তর্জাতিক জরিপে বহু বছর ধরেই বসবাসের অযোগ্য শহর হিসেবে বিশ্বের অন্যান্য শহরের মধ্যে ঢাকার অবস্থান প্রথম সারিতে থাকছে।\nযুক্তরাজ্য থেকে প্রকাশিত বাণিজ্যবিষয়ক প্রভাবশালী সাময়িকী দ্য ইকোনমিস্ট-এর গবেষণা প্রতিষ্ঠান ইকোনমিক ইন্টেলিজেন্স ইউনিট (ইআইইউ) গত বুধবার ২০১৯ সালের যে তালিকা প্রকাশ করেছে, তাতে বিশ্বের বসবাসের অযোগ্য শহরগুলোর তালিকায় তৃতীয় অবস্থানে আছে ঢাকা। বসবাসযোগ্যতার দিক দিয়ে ১৪০টি শহরের মধ্যে ঢাকার অবস্থান এখন ১৩৮তম। ঢাকার চেয়ে খারাপ অবস্থা কেবল যুদ্ধবিধ্বস্ত শহর সিরিয়ার দামেস্ক ও নাইজেরিয়ার লাগোস। গত বছরের তুলনায় ইআইইউ ইনডেক্সে ঢাকা এক ধাপ এগিয়েছে, এ নিয়ে অবশ্য আমরা আত্মতৃপ্তিতে ভুগতে পারি। ‘গ্লোবাল লিভেবিলিটি ইনডেক্স’–এ আগের বছর ঢাকা শহরের অবস্থান ছিল ১৩৯তম। আর এবার ১৩৮তম।\nশহরগুলোর বাসযোগ্যতা নির্ধারণের ক্ষেত্রে সিপিইউ যেসব বৈশিষ্ট্য নির্ধারণ করেছে সেগুলো হচ্ছে স্থিতিশীলতা, স্বাস্থ্যসেবা, সংস্কৃতি ও পরিবেশ, শিক্ষা ও অবকাঠামো। লক্ষণীয় বিষয় হলো পাঁচটি বৈশিষ্ট্যের মধ্যে ঢাকা দুটি বিষয়ে বেশ পিছিয়ে রয়েছে। তার একটি হলো ‘সংস্কৃতি ও পরিবেশ’ এবং অন্যটি হলো ‘অবকাঠামো’। এই দুটি বৈশিষ্ট্যের মধ্যে যা যা রয়েছে সেগুলো হলো জলবায়ু ও তাপমাত্রা, দুর্নীতির মাত্রা, সামাজিক বা ধর্মীয় প্রতিবন্ধকতা, খেলাধুলার সুযোগ, খাদ্য ও পানীয় দ্রব্য, ভোগ্যপণ্য ও সেবা, সড়ক পরিবহনব্যবস্থা, গৃহায়ণ, জ্বালানি, পানি এবং টেলিযোগাযোগব্যবস্থা।\nএই বৈশিষ্ট্যগুলো যদি কেউ বা কোনো গবেষণা প্রতিষ্ঠান একটি একটি করে বিশ্লেষণ করে, তাহলে যে একটি ভয়াবহ চিত্র ফুটে উঠবে, তা সহজেই অনুমেয়।\nএ কথা সত্য যে বসবাসের উপযোগী শহরের তালিকার প্রথম দিকে যেসব শহরের নাম এসেছে, সেই মেলবোর্ন, ভিয়েনা, ওসাকা বা ভ্যাঙ্কুভারের জনসংখ্যা ঢাকার তুলনায় খুবই কম। মেলবোর্ন বা ভিয়েনায় ঢাকার একটি অংশের লোক ঢুকিয়ে দিলে সেখানকারও সব ব্যবস্থা ভেঙে পড়তে পারে। কিন্তু কথা হলো জনঘনত্বের এই বাস্তবিক অবস্থা মাথায় রেখেই ঢাকাকে বসবাসের উপযোগী করতে অনেক আগে থেকেই পদক্ষেপ নেওয়া দরকার ছিল। একটু সুষ্ঠু পরিকল্পনা অনুযায়ী এগোলে হয়তো এ শহরের বসবাসের মান উন্নত করা সম্ভব হতো।\nএখন সরকার নানা অবকাঠামো তৈরি করে পরিস্থিতি সামাল দেওয়ার চেষ্টা করছে। কিন্তু পরিস্থিতি যতটা ভয়াবহ, সে তুলনায় এসব উদ্যোগ খুবই সামান্য। সবচেয়ে বড় কথা, এসব উন্নয়নকাজে সমন্বয়ের অভাব প্রকট। ঢাকার বিভিন্ন কর্মকাণ্ডের সঙ্গে যুক্ত প্রতিষ্ঠানগুলোর মধ্যে যেমন সমন্বয় নেই, তেমনি ব্যবস্থাপনার ক্ষেত্রেও রয়েছে দক্ষতায় ঘাটতি। এর সঙ্গে দুর্নীতি যুক্ত হয়ে পরিস্থিতিকে নিয়ন্ত্রণহীন করে ফেলেছে। ঢাকার বাসযোগ্যতা নিশ্চিত করতে হলে শুরুতে রাজনৈতিক সদিচ্ছার প্রমাণ রাখতে হবে। রাজনৈতিক বিচার-বিবেচনা ও গোষ্ঠীস্বার্থের ঊর্ধ্বে উঠে সমস্যাগুলোর দিকে মনোযোগ দিতে হবে।\nঢাকার স্বার্থ রক্ষা করতে হলে শক্তিশালী একটি একক কর্তৃপক্ষ গঠনের কথা বিশেষজ্ঞ মহল থেকে অনেক দিন ধরেই বলা হচ্ছে। তেমন কিছু এখন করা না গেলেও একটি শক্তিশালী সমন্বয় কমিটি গঠনের প্রস্তাব বিভিন্ন সময়ে এসেছে। যেখানে সবগুলো প্রতিষ্ঠান মিলে সামগ্রিকভাবে ঢাকার দেখভাল ও প্রয়োজনীয় উন্নয়ন পরিকল্পনা নিতে পারবে। কিন্তু এসব বাস্তবায়নের কোনো উদ্যোগ আছে বলে মনে হয় না।\n'}, {'headline': '\nনিরাপদ পানির জন্য উগান্ডায় ‘প্রশিক্ষণে’ ৪১ জন\n', 'article': '\nউগান্ডার বেশির ভাগ মানুষ নিরাপদ পানি থেকে বঞ্চিত। সেখানে উন্নত পয়োনিষ্কাশন সুবিধারও অভাব। অথচ চট্টগ্রাম ওয়াসা তাদের ২৭ জন কর্মকর্তা–কর্মচারীকে ‘প্রশিক্ষণের’ জন্য পূর্ব–মধ্য আফ্রিকার এই দরিদ্র দেশে পাঠিয়েছে। তাঁদের সঙ্গে বিভিন্ন মন্ত্রণালয় ও দপ্তরের আরও ১৪ জন কর্মকর্তাও দেশটি ভ্রমণে গেছেন।বিশ্বব্যাংকের অর্থায়নে ১ হাজার ৮০০ কোটি টাকার ‘চিটাগং ওয়াটার সাপ্লাই ইমপ্রুভমেন্ট অ্যান্ড স্যানিটেশন প্রজেক্ট’ (সিডব্লিউএসআইএসপি) বাস্তবায়নের কাজ করছে চট্টগ্রাম ওয়াসা। এ প্রকল্পের অধীনে ‘ওয়াসার সক্ষমতা বাড়াতে’ পরামর্শক প্রতিষ্ঠান হিসেবে কাজ করছে উগান্ডার ‘ন্যাশনাল ওয়াটার অ্যান্ড স্যুয়ারেজ করপোরেশন’। এ জন্য ওয়াসা থেকে প্রায় ১১০ কোটি টাকা নিচ্ছে প্রতিষ্ঠানটি।\nপরামর্শক প্রতিষ্ঠানটিই চার ভাগে ওয়াসা ও মন্ত্রণালয়ের ৪১ জন কর্মকর্তা-কর্মচারীকে তাদের দেশে প্রশিক্ষণের জন্য নিয়ে গেছে। একই প্রকল্পের অধীনে নেদারল্যান্ডসেও গেছেন ১৫ জন কর্মকর্তা।\nতবে উগান্ডা সফর নিয়ে প্রশ্ন তুলেছেন ওয়াসা বোর্ডেরই কয়েকজন সদস্য ও সংস্থাটির একাধিক কর্মকর্তা। একটি দরিদ্র দেশে প্রশিক্ষণের জন্য যাওয়াকে তাঁরা বলছেন ‘আনন্দ ভ্রমণ’। কর্মকর্তা–কর্মচারীদের খুশি রাখতে ওয়াসার ব্যবস্থাপনা পর্ষদ এ কাজ করেছে। আর মন্ত্রণালয়সহ বিভিন্ন দপ্তরের কর্মকর্তাদের নিয়ে যাওয়া হয়েছে প্রকল্প অনুমোদনসহ বিভিন্ন ক্ষেত্রে সুবিধা পেতে।\nওয়াসার একজন কর্মকর্তা জানান, এসব সফরে ব্যয় হয়েছে অন্তত পাঁচ কোটি টাকা। প্রাথমিকভাবে এ ব্যয় বিশ্বব্যাংক বহন করলেও পরে সুদে-আসলে তা ওয়াসাকেই পরিশোধ করতে হবে।\nউগান্ডার অভিজ্ঞতাসর্বশেষ দুই দলে উগান্ডা ঘুরে আসা পাঁচজন কর্মকর্তার সঙ্গে কথা হয় প্রথম আলোর। তাঁরা জানান, চট্টগ্রাম থেকে উড়োজাহাজে ঢাকা যান প্রথমে। সেখানে তাঁদের সঙ্গে যোগ দেন মন্ত্রণালয়ের কর্মকর্তারা। এরপর শাহজালাল আন্তর্জাতিক বিমানবন্দর থেকে তাঁরা দুবাই হয়ে উগান্ডার এনতেব্বের আন্তর্জাতিক বিমানবন্দরে নামেন। সেখান থেকে ৫১ কিলোমিটার দূরে রাজধানী কাম্পালায় নেওয়া হয় তাঁদের। এরপর যান জিনজা শহরে। তাঁরা স্পিডবোটে করে ঘুরে বেড়ান নীল নদের অন্যতম উৎপত্তিস্থল ভিক্টোরিয়া হ্রদে। ঘোরেন দুই মেরুর মধ্যবর্তী স্থান ইকোয়েটরেও। পাশাপাশি উগান্ডার পানি প্রকল্প ও বিভিন্ন কর্মশালায়ও অংশ নেন তাঁরা। সব খরচ বহন করার পাশাপাশি প্রায় দুই লাখ টাকা করে ‘পকেট মানিও’ দেওয়া হয় তাঁদের।\n\nপ্রশিক্ষণের নামে ৪১ জনের উগান্ডা ভ্রমণউগান্ডা সফর নিয়ে বোর্ড সদস্যদেরই প্রশ্ননেদারল্যান্ডসেও গেছেন ১৫ জন কর্মকর্তাসফরে ব্যয় হয়েছে অন্তত পাঁচ কোটি টাকা\n\nউগান্ডা ঘুরে আসা কর্মকর্তাদের কয়েকজন বলেছেন, তাঁরা সেখানে সড়কে যত্রতত্র খোঁড়াখুঁড়ি দেখেননি। নগর পরিচালনা সংস্থার সঙ্গে সমন্বয় করে কাজ করা হয় বলে তাঁদের জানানো হয়।\nউগান্ডা সফরের বিষয়টি নিশ্চিত করেন সিডব্লিউএসআইএসপির উপপরিচালক মোহাম্মদ আরিফুল ইসলাম। তিনি প্রথম আলোকে বলেন, ‘কারিগরি দিক থেকে পানি ব্যবস্থাপনায় উগান্ডা আমাদের চেয়ে উন্নত না হলেও অফিস ব্যবস্থাপনা ও গ্রাহকদের সেবা দেওয়ার ক্ষেত্রে তারা এগিয়ে। রাস্তাঘাট পরিষ্কার-পরিচ্ছন্ন। চট্টগ্রাম ওয়াসায় এসব বাস্তবায়নের চেষ্টা চলছে।’\nপ্রকল্প–সংশ্লিষ্ট না হয়েও মন্ত্রণালয়সহ বিভিন্ন দপ্তরের কর্মকর্তাদের সফরে যাওয়ার বিষয়ে আরিফুল ইসলাম বলেন, উন্নয়ন প্রকল্প প্রস্তাবনার (ডিপিপি) অনুমোদনের সময় তাঁদের সফরে অন্তর্ভুক্তির বিষয়টি উল্লেখ ছিল।\nজানতে চাইলে ওয়াসার ব্যবস্থাপনা পরিচালক এ কে এম ফজলুল্লাহ বলেন, বিশ্বব্যাংকের পরামর্শেই উগান্ডায় গেছেন কর্মকর্তারা। বিশ্বব্যাংক সিডব্লিউএসআইএসপি–তে ঋণ দিয়েছে। তারাই বলেছে প্রশিক্ষণের জন্য উগান্ডায় যেতে হবে।\nচার ভাগে উগান্ডায়উগান্ডায় যাওয়া ৪১ কর্মকর্তা–কর্মচারীর মধ্যে ২৭ জন ওয়াসার বিভিন্ন স্তরের কর্মকর্তা–কর্মচারী। অন্যরা স্থানীয় সরকার মন্ত্রণালয়, অর্থনৈতিক সম্পর্ক বিভাগ, পরিকল্পনা বিভাগসহ বিভিন্ন দপ্তরের কর্মকর্তা।\n২০১৬ সালে প্রথম দফায় আট দিনের সফরে উগান্ডা যান ওয়াসার চার কর্মচারী সংগঠনের আটজন নেতা। চার সংগঠন হলো শ্রমিক লীগের অন্তর্ভুক্ত চট্টগ্রাম ওয়াসা শ্রমিক কর্মচারী ইউনিয়ন, জাতীয়তাবাদী শ্রমিক দলের অন্তর্ভুক্ত শ্রমিক কর্মচারী ইউনিয়ন, নির্দলীয় শ্রমিক কর্মচারী ইউনিয়ন এবং সরকারদলীয় পরিচয় দেওয়া চট্টগ্রাম ওয়াসা এমপ্লয়িজ ইউনিয়ন।\nএরপর ২০১৭ সালের ১৫ থেকে ২৪ ডিসেম্বর দেশটি সফর করেন ১৫ জন। তাঁদের মধ্যে আটজন ওয়াসার কর্মকর্তা। অন্যদের মধ্যে ছিলেন তখনকার স্থানীয় সরকার বিভাগের উপসচিব, অর্থনৈতিক সম্পর্ক বিভাগের জ্যেষ্ঠ সহকারী সচিবসহ বিভিন্ন দপ্তরের সাতজন কর্মকর্তা। চলতি বছরের ২৬ মে থেকে ৪ জুন পর্যন্ত উগান্ডা সফরে যায় তিন সদস্যের ওয়াসার তৃতীয় দলটি। সর্বশেষ ১৩ থেকে ২৩ জুলাই পর্যন্ত দেশটি সফর করেন ওয়াসার আটজন এবং বিভিন্ন দপ্তরের সাতজন কর্মকর্তা।\nগেছেন নেদারল্যান্ডসওএকই প্রকল্পের অধীনে ওয়াসা, মন্ত্রণালয় ও বিভিন্ন দপ্তরের ১৫ কর্মকর্তা গেছেন নেদারল্যান্ডসেও। এ প্রকল্পের অধীনে পরামর্শক প্রতিষ্ঠান হিসেবে কাজ করছে ‘ইউনিস্কো–আইএইচই’ নামের নেদারল্যান্ডসের একটি প্রতিষ্ঠানও। দুই ভাগে সে দেশে সফর করেছেন ওয়াসার সাতজন কর্মকর্তা। অন্যরা মন্ত্রণালয়সহ বিভিন্ন দপ্তরের।\nচট্টগ্রাম ওয়াসায় মোট কর্মকর্তা আছেন প্রায় ৫০ জন। তাঁদের মধ্যে ২৪ জন এই প্রকল্পের অধীনে দুটি দেশে গেলেন।\nবাংলাদেশ ও উগান্ডার যত পার্থক্যতৃতীয় বিশ্বের দেশগুলোতে বিশুদ্ধ পানির প্রাপ৵তা নিশ্চিতে কাজ করা অলাভজনক প্রতিষ্ঠান ‘ওয়াটার ডট ওআরজি’র প্রতিবেদন অনুযায়ী, উগান্ডার ৬১ শতাংশ মানুষ এখনো নিরাপদ পানি থেকে বঞ্চিত এবং ৭৫ শতাংশের উন্নত পয়োনিষ্কাশন ব্যবস্থা সুবিধা নেই।\nএ ছাড়া বাংলাদেশের মাথাপিছু আয় ১ হাজার ৯০৯ মার্কিন ডলার আর উগান্ডার মাত্র ৭২৫। বাংলাদেশের পুরুষ ও নারীর গড় আয়ু যথাক্রমে ৭০ দশমিক ৮ বছর ও ৭৩ দশমিক ৮ বছর। উগান্ডার পুরুষ ও নারীর গড় আয়ু যথাক্রমে ৫৪ ও ৫৫ বছর। তবে সবচেয়ে দুর্নীতিগ্রস্ত দেশের তালিকায় বাংলাদেশ ও উগান্ডার অবস্থান সমান্তরাল। দুর্নীতিবিরোধী আন্তর্জাতিক সংস্থা ট্রান্সপারেন্সি ইন্টারন্যাশনালের গত ২৯ জানুয়ারির প্রতিবেদন অনুযায়ী, এ ক্ষেত্রে দুটি দেশেরই অবস্থান ১৩।\nউগান্ডার মতো একটি অনুন্নত দেশে ওয়াসার কর্মকর্তাদের প্রশিক্ষণ নিতে যাওয়া প্রসঙ্গে সচেতন নাগরিক কমিটি বা সনাক-টিআইবি, চট্টগ্রামের সভাপতি আকতার কবির চৌধুরী ক্ষোভ প্রকাশ করে প্রথম আলোকে বলেন, উগান্ডা বাংলাদেশের চেয়ে প্রায় সব দিক থেকে পিছিয়ে। এমন একটি দেশে গিয়ে প্রশিক্ষণ গ্রহণের কী অর্থ?\nআকতার কবির চৌধুরী বলেন, চট্টগ্রামের মানুষ ঠিকমতো পানি পাচ্ছে না, বারবার খোঁড়াখুঁড়ির যন্ত্রণায় সারা বছরই অতিষ্ঠ থাকে, আর কর্মকর্তারা আছেন প্রশিক্ষণের নামে জনগণের টাকা লুটপাটে। এ বিষয়ে দুর্নীতি দমন কমিশনের নজর দেওয়া দরকার।\n'}, {'headline': '\nটিলার পেট কেটে উঠছে টিনের ঘর\n', 'article': '\n\nটিলাগুলো প্রায় ১৫০ ফুট উঁচু। টিলা কেটে কেটে ঘর বানিয়ে দিব্যি বাস করছে পরিবারগুলো। নিচের অংশ সামনে থেকে দেখলে মনে হবে টিলার পেট কেটে ফেলা হয়েছে। রয়েছে শুধু পেছনের অংশ। কোনোটি আবার ন্যাড়া মাথায় ঠায় দাঁড়িয়ে আছে। সবুজ টিলার বুকে বেরিয়ে আসা লাল মাটি যেন কাঁদছে! যেন রক্তাক্ত টিলাগুলো।\n\n\nসিলেট নগরের কালিবাড়ি-আখালিয়া এলাকায় বেশ কয়েকটি টিলা রয়েছে। নগরের উত্তর, পূর্ব ও পশ্চিম দিক চা–বাগানবেষ্টিত এলাকা হওয়ায় ছোট-বড় অসংখ্য টিলা রয়েছে। সেখানেই বেশি চোখে পড়ে এই বাড়িগুলো। এলাকাবাসী জানান, ফটকে তালা লাগিয়ে রাতের আঁধারে চলে টিলা কাটার উৎসব চলে। এর ঠিক উল্টো দিকে অবস্থান মজুমদার টিলার। একই কৌশলে কাটা হচ্ছে এই টিলাগুলো।\n\nএকসময় সিলেট শহরকে সবুজ দেখাত। দিনে দিনে তা কমে আসছে। পরিবেশ আইন অমান্য করে নগরের বিভিন্ন এলাকায় টিলা কেটে হচ্ছে আবাসন। ব্যক্তিমালিকানাধীন থেকে শুরু করে সরকারি জায়গায় এসব টিলার অস্তিত্ব থাকা দায়। অবৈধভাবে কাটা টিলার নিচে ঝুঁকি নিয়ে তৈরি করা হচ্ছে ঘরবাড়ি। টিলাধসের আশঙ্কা উড়িয়ে দিয়ে কাটা টিলার নিচেই বসবাস করছে মানুষ। একদিকে পরিবেশ বিনষ্ট হচ্ছে, অন্যদিকে টিলার নিচে লোকজনও ঝুঁকিতে। জরিমানা হওয়াতেও থেমে নেই টিলা কাটা।\n\nগত শুক্রবার দুপুর থেকে বিকেল পর্যন্ত সিলেট নগরের আখালিয়া, ব্রাহ্মণশাসন, হাওলাদারপাড়ায় সরেজমিনে দেখা গেছে, আখালিয়া রাইফেলস ক্লাবের ব্রাহ্মণশাসন টিলাটির একাংশ দীর্ঘদিন ধরে কেটে ফেলা হয়েছে। টিলাটির পশ্চিম দিক অক্ষত থাকলেও এর উল্টো দিকে ক্ষতবিক্ষত অবস্থা। টিলাটির নিচে তৈরি করা হয়েছে ঘরবাড়ি। এলাকাবাসী বলেন, দীর্ঘদিন ধরে টিলাটি কেটে কেটে ছোট করা হচ্ছে। এর ঠিক বাঁ দিকে লাগোয়া কালিবাড়ি-হাওলাদারপাড়ায় আরও একটি টিলা প্রায় প্রায় দেড় বছর ধরে কাটা হচ্ছে। সমতল থেকে প্রায় ১২০ ফুট উঁচু টিলাটি একদিক পুরোটা কেটে সমান করায় পেছনের অংশ কিছুটা ঢালের মতো রয়েছে। এর ঠিক নিচে তৈরি করা হয়েছে দুটি ঘর। এই টিলায় একাধিকবার পরিবেশ অধিদপ্তর অভিযান চালালেও টিলা কাটা বন্ধ হয়নি।\n\nস্থানীয় পরিবেশবাদী সংগঠন ভূমিসন্তান বাংলাদেশের সমন্বয়ক আশরাফুল কবীর প্রথম আলোকে বলেন, পৃথিবীর পরিবেশ আজ হুমকির মুখে। আর এ সময়ে সিলেটে চলছে টিলা কাটার মহোৎসব। তিনি সিলেটের পাহাড়-টিলা নিশ্চিহ্ন হওয়ার শঙ্কা নিয়ে বলেন, পরিবেশ অধিদপ্তর ও স্থানীয় প্রশাসনের উচিত টিলা কাটায় জড়িত ব্যক্তিদের বের করে আইনি ব্যবস্থা নেওয়া। পরিবেশ অধিদপ্তরকে টিলা কারা কাটছে, তা দায়িত্ব নিয়ে খোঁজ নিতে হবে।\n\n\nসিলেট বিভাগের পরিবেশ অধিদপ্তরের বিভাগীয় পরিচালক ইসরাত জাহান পান্না প্রথম আলোকে জানান, সিলেটের দুটি টিলার মালিককে প্রায় ৪৫ লাখ টাকা জরিমানা করা হয়েছে। একই কর্মকাণ্ডের পুনরাবৃত্তি ঘটালে আরও বেশি জরিমানা করা হবে। তিনি বলেন, ওই দুটি টিলা নিয়ে পরিবেশ অধিদপ্তরের পর্যবেক্ষণ আছে।\n\n\n\n'}, {'headline': '\nবাংলাদেশের হয়ে ‘ব্যাট’ করছে বৃষ্টি\n', 'article': '\n\nম্যাচ বাঁচাতে আজ সারা দিন ব্যাট করতে হতো বাংলাদেশকে। কিন্তু অবস্থাদৃষ্টে মনে হচ্ছে, চট্টগ্রামের আকাশ বাংলাদেশের সেই পাহাড়সম কাজের চাপের ভাগ নিতে চলে এসেছে। চট্টগ্রামে সকাল থেকে হচ্ছে ঝুম বৃষ্টি।\nগতকাল রাত থেকেই চট্টগ্রামের আকাশটা গোমড়ামুখে আছে। সারা রাত বৃষ্টি হয়েছে, সকালেও বৃষ্টি থামার কোনো লক্ষণ দেখা যায়নি। ফলে, চট্টগ্রামের আকাশের সঙ্গে তাল মিলিয়ে আফগান খেলোয়াড় আর কর্মকর্তাদের মুখও গোমড়া হচ্ছে আস্তে আস্তে। আর হবে নাই–বা কেন? আর মাত্র চারটা উইকেট নিয়ে নিলে যেখানে তারা ইতিহাসের দ্বিতীয় টেস্ট জিতে যাবে, সহজ জয়ের পথে বৃষ্টি বাধা হয়ে দাঁড়ালে তাদের ভালো লাগবেই–বা কেন?\nএখনো পিচ ঢেকে রেখেছে কর্তৃপক্ষ। বৃষ্টির গতিক ও পিচের অবস্থা দেখে সন্দেহ করা হচ্ছে, হয়তো প্রথম সেশনটা সাজঘরেই কাটাতে হবে দুই দলকে। জয়ের আশায় সকাল সকাল আফগানিস্তান মাঠে চলে এলেও বৃষ্টি দেখে বাংলাদেশ দল হোটেল থেকে মাঠে এসেছে গদাই-লস্করি চালে। জানা গেছে, বৃষ্টির কারণে এই টেস্ট কভার করতে আসা সাংবাদিকেরাও নির্ধারিত সময়ে মাঠে আসেননি, ধীরলয়ে এসেছেন। একই অবস্থা ধারাভাষ্যকারদেরও।\nগতকাল সাকিব আল হাসান বলেছিলেন, টেস্ট বাঁচানোর জন্য বৃষ্টির ওপরেও ভরসা করতে হচ্ছে বাংলাদেশকে, ‘হারের খুব কাছাকাছি। বৃষ্টি আর স্বয়ং আল্লাহ যদি আমাদের (অপরাজিত) দুজনকে দিয়ে না খেলান, তাহলে হারার সম্ভাবনা খুবই বেশি।’\nশেষ পর্যন্ত অধিনায়কের মনের সুপ্ত বাসনাই হয়তো পূরণ করতে যাচ্ছে চট্টগ্রামের আকাশ!\n'}, {'headline': '\nবিদ্যুতের খুঁটি ও রেলিং ভেঙে বাস খাদে, নিহত ১\n', 'article': '\nসড়কের মোড়ে বিদ্যুতের খুঁটি। সেটা পেরিয়ে খাদ। খাদ থেকে সড়কের নিরাপত্তার জন্য দেওয়া লোহার রেলিং। সেই বিদ্যুতের খুঁটি আর রেলিং ভেঙে দ্রুতগতির বাসটি পড়ে যায় সড়কের পাশের খাদে। এতে এক নারী যাত্রী নিহত হয়েছেন। আহত হয়েছেন বাসের সুপারভাইজারসহ ১৬ আরোহী।  বিজিবি ঠাকুরগাঁও সেক্টর কার্যালয় এলাকার পূর্ব পাশের হাজির মোড়ে ঠাকুরগাঁও-দিনাজপুর মহাসড়কে আজ সোমবার ভোররাতে এই দুর্ঘটনা ঘটে। যাত্রীদের অভিযোগ, চালক শুরু থেকেই বেপরোয়া গতিতে বাসটি চালাচ্ছিলেন।\nনিহত নারীর নাম-পরিচয় তাৎক্ষণিকভাবে জানা যায়নি। দুর্ঘটনার পর বাসের চালক পালিয়ে যান।\nযাত্রী, হাইওয়ে পুলিশ ও প্রত্যক্ষদর্শী ব্যক্তিরা জানান, গতকাল রোববার রাত আটটার দিকে ঢাকার উত্তরা থেকে পঞ্চগড়ের তেঁতুলিয়ার উদ্দেশে হানিফ এন্টারপ্রাইজের বাসটি রওনা হয়। শুরু থেকেই চালক বেপরোয়াভাবে বাসটি চালাচ্ছিলেন। আজ ভোররাত চারটার দিকে বাসটি বিজিবি ঠাকুরগাঁও সেক্টর কার্যালয় এলাকার পূর্ব পাশের সড়কের বাঁকে না গিয়ে একটি বিদ্যুতের খুঁটিতে ধাক্কা খায়। বাসের ধাক্কায় বিদ্যুতের খুঁটি ভেঙে মাটিতে পড়ে যায়। পরে বাসটি সড়কের রেলিং ভেঙে পাশের খাদে পড়ে গাছের সঙ্গে আটকে যায়। এতে ঘটনাস্থলেই এক নারী বাসযাত্রী নিহত হন। বাসটির সুপারভাইজারসহ আহত হন ১৬ জন আরোহী।\nপরে স্থানীয় লোকজন, হাইওয়ে পুলিশ ও ফায়ার সার্ভিসের সদস্যরা আহত ব্যক্তিদের উদ্ধার করেন। চিকিৎসার জন্য তাঁদের ঠাকুরগাঁও আধুনিক সদর হাসপাতালে পাঠানো হয়।\nঠাকুরগাঁও ফায়ার সার্ভিসের স্টেশন কর্মকর্তা মফিদার রহমান বলেন, খবর পেয়ে তাঁদের কর্মীরা ঘটনাস্থলে গিয়ে উদ্ধারকাজ শুরু করেন। ঘটনাস্থল থেকে এক নারীর মৃতদেহ উদ্ধার করা হয়।\nদুর্ঘটনাকবলিত বাসের যাত্রী পঞ্চগড়ের তেঁতুলিয়ার বাসিন্দা শরিফুল ইসলাম বলেন, বঙ্গবন্ধু সেতু পার হওয়ার পর থেকে চালক অত্যন্ত দ্রুতগতিতে বাস চালাচ্ছিলেন। যাত্রীরা বারবার বলা সত্ত্বেও বাসের গতি কমাননি চালক।\nবাসটির আরেক যাত্রী পঞ্চগড়ের মো. সাব্বির জানান, বিজিবি ঠাকুরগাঁও সেক্টর কার্যালয় এলাকায় আসার পর বাসের চালক নিয়ন্ত্রণ হারান। প্রথমে বাসটি বিদ্যুতের খুঁটিকে ধাক্কা দেয়। পরে রেলিং ভেঙে সড়কের পাশের খাদে পড়ে গাছের সঙ্গে আটকে যায়।\nঠাকুরগাঁও আধুনিক সদর হাসপাতালের জরুরি বিভাগের কর্মরত চিকিৎসক ভবতোষ রায় জানান, দুর্ঘটনায় আহত ব্যক্তিদের হাসপাতালে চিকিৎসা দেওয়া হয়েছে।\nবোদা হাইওয়ে পুলিশের উপপরিদর্শক নাজমুল ইসলাম বলেন, ‘খবর পেয়ে আমরা ঘটনাস্থলে গিয়ে উদ্ধারকাজে সহায়তা করি। লাশ উদ্ধার করে জেলা সদর হাসপাতালের মর্গে পাঠানো হয়েছে। দুর্ঘটনার পর চালক পালিয়ে গেছেন।’\n'}, {'headline': '\nকুমিল্লায় পুলিশের সঙ্গে ‘বন্দুকযুদ্ধে’ নিহত ৩\n', 'article': '\nকুমিল্লার বুড়িরচং উপজেলায় ‘বন্দুকযুদ্ধে’ তিন ব্যক্তি নিহত হয়েছেন বলে জানিয়েছে পুলিশ। গতকাল রোববার দিবাগত রাত পৌনে তিনটার দিকে উপজেলার কোমাল্লা এলাকায় এ ঘটনা ঘটে।নিহত তিনজন হলেন কুমিল্লার দেবীদ্বার উপজেলার চরবাকর গ্রামের মো. বাবুল (৩৯), ব্রাহ্মণপাড়া উপজেলার গোপালনগর গ্রামের এরশাদুল হক (২৭) এবং বুড়িচং উপজেলার জগৎপুর গ্রামের অলি মিয়া (৪৩)। পুলিশ বলছে, নিহত ব্যক্তিরা সংঘবদ্ধ ডাকাত দলের সদস্য ছিলেন। তাঁদের বিরুদ্ধে কুমিল্লার বিভিন্ন থানায় অন্তত পাঁচটি মামলা রয়েছে।\nপুলিশ বলছে, ঘটনার সময় পুলিশের পাঁচ সদস্য আহত হয়েছেন।\nবুড়িচং থানার ভারপ্রাপ্ত কর্মকর্তা (ওসি) আকুল চন্দ্র বিশ্বাস জানান, গতকাল রাতে বুড়িচংয়ের কোমাল্লা এলাকায় একদল ডাকাত ডাকাতির প্রস্তুতি নিচ্ছে—এমন খবর পেয়ে কুমিল্লা জেলা গোয়েন্দা (ডিবি) পুলিশ ও বুড়িচং থানার পুলিশ যৌথভাবে ঘটনাস্থলে যায়। পুলিশের উপস্থিতি টের পেয়ে সংঘবদ্ধ ডাকাত দল পুলিশের ওপর গুলি ছোড়ে। আত্মরক্ষার্থে পুলিশও পাল্টা গুলি ছোড়ে। এ সময় দুই পক্ষের গোলাগুলিতে তিন ডাকাত গুরুতর আহত হন। পরে কুমিল্লা মেডিকেল কলেজ হাসপাতালে নেওয়ার পথে তাঁরা মারা যান।\nওসি জানান, আহত পুলিশ সদস্যদের কুমিল্লা মেডিকেল কলেজ হাসপাতালে ভর্তি করা হয়েছে।\n\xa0\n'}, {'headline': '\nঅপরাধে জড়ানো কিশোরদের তালিকা করবে পুলিশ\n', 'article': '\nপাড়া–মহল্লায় অপরাধে জড়িয়ে পড়া কিশোরদের তালিকা করবে পুলিশ। তাদের বিরুদ্ধে প্রয়োজনে শাস্তিমূলক ব্যবস্থা নেওয়া হবে। গতকাল রোববার ঢাকা মহানগর পুলিশের মাসিক অপরাধ পর্যালোচনা সভায় এই সিদ্ধান্ত এসেছে।\nবৈঠকে উপস্থিত ঊর্ধ্বতন এক কর্মকর্তা নাম প্রকাশ না করার শর্তে প্রথম আলোকে বলেন, অপরাধে জড়িয়ে পড়া কিশোরদের শনাক্তে বিট পুলিশিং জোরদারের সিদ্ধান্ত নেওয়া হয়েছে। অপরাধে জড়িয়ে পড়া কিশোর–তরুণদের তালিকা তৈরি করবে পুলিশ। শাস্তিযোগ্য অপরাধে জড়ালে শাস্তি নিশ্চিত করা, না হলে বুঝিয়ে সুপথে ফিরিয়ে আনতে চায় পুলিশ। যারা এই কিশোরদের অপরাধে সম্পৃক্ত হতে বাধ্য করছে, তাদেরও শনাক্ত করার সিদ্ধান্ত নেওয়া হয়েছে গতকাল।\nএ ছাড়া মঙ্গলবার পবিত্র আশুরা উপলক্ষে নিরাপত্তা ব্যবস্থা জোরদার করতে নির্দেশ দেওয়া হয়েছে। অপরাধ পর্যালোচনা সভায় হত্যা, ছিনতাই, অপহরণ ও গণধর্ষণ মামলার অগ্রগতি সম্পর্কে আলোচনা হয়। গত মাসে এ ধরনের অপরাধের আসামি শনাক্তে পুলিশ ভালো করেছে বলে মনে করছে ডিএমপি। এর ফল হিসেবে পুরস্কৃত করা হয়েছে পুলিশের বিভিন্ন পর্যায়ের সদস্যদের।\n\nদেশের কোথাও যেন কিশোর ‘গ্যাং কালচার’ গড়ে উঠতে না পারে, সে ক্ষেত্রে তৎপর থাকার জন্য নির্দেশ দিয়েছেন পুলিশপ্রধান।\n\nবৈঠকে উপস্থিত সূত্রগুলো বলছে, গতকাল ঢাকা মহানগর পুলিশ কমিশনার মো. আছাদুজ্জামান মিয়ার ডিএমপি কমিশনার হিসেবে ছিল শেষ বৈঠক। বৈঠকের দৈর্ঘ্যও ছিল সংক্ষিপ্ত।\nগ্যাং কালচার নিয়ে আইজিপির সতর্কতাএদিকে গতকাল কয়েকটি জেলার পুলিশ সুপারকে গ্যাং কালচার যেন গড়ে উঠতে না পারে, সে ক্ষেত্রে তৎপর থাকতে নির্দেশ দিয়েছেন পুলিশ মহাপরিদর্শক (আইজিপি)। পুলিশ সদর দপ্তরে ঢাকা, চাঁদপুর, নওগাঁ, গাইবান্ধা ও চুয়াডাঙ্গা জেলায় নবনিযুক্ত পুলিশ সুপারদের ব্রিফিং দেন আইজিপি মোহাম্মদ জাবেদ পাটোয়ারী। তিনি বলেন, গ্যাং কালচারের নামে শিশু-কিশোরদের সমাজে নানা ধরনের অপরাধে জড়িয়ে পড়ার প্রবণতা দেখা যাচ্ছে। দেশের কোথাও যেন কিশোর ‘গ্যাং কালচার’ গড়ে উঠতে না পারে, সে ক্ষেত্রে তৎপর থাকার জন্য তিনি নির্দেশ দেন।\nপুলিশপ্রধান বলেন, পুলিশের একার পক্ষে অপরাধ দমন করা দুরূহ। এ কাজে জনগণকে সম্পৃক্ত করতে হবে। তিনি নারী নির্যাতন, ধর্ষণ, শিশু নির্যাতনের মতো অপরাধ গুরুত্ব দিয়ে তদন্ত করে অপরাধীদের আইনের আওতায় আনারও নির্দেশ দেন।\nআইজিপি বলেন, জনগণ বিপদে পড়ে অসহায় অবস্থায় পুলিশের কাছে সাহায্যের জন্য আসে। থানায় আসা মানুষের সঙ্গে ভালো ব্যবহার করতে হবে। তাদের সমস্যা ও অভিযোগের কথা গুরুত্ব দিয়ে শুনে যথাযথ আইনি ব্যবস্থা নিতে হবে। থানা হবে জনগণের আস্থার জায়গা।\n'}, {'headline': '\nযেকোনো পরিস্থিতি ঠেকাতে প্রস্তুত নারায়ণগঞ্জ পুলিশ\n', 'article': '\nনারায়ণগঞ্জের পুলিশ সুপার হারুন অর রশীদ বলেছেন, একাত্তরের পরাজিত শক্তিরা ঘাপটি মেরে বসে আছে। সুযোগ পেলেই তারা আবার স্বাধীন বাংলাদেশের ওপর আঘাত করবে এবং দেশকে অস্থিতিশীল করবে। নারায়ণগঞ্জ জেলা পুলিশ যেকোনো পরিস্থিতি মোকাবিলা করার জন্য প্রস্তুত রয়েছে।গতকাল রোববার দুপুরে জেলা প্রশাসকের সম্মেলনকক্ষে জেলা আইনশৃঙ্খলা কমিটির মাসিক সভায় পুলিশ সুপার এসব কথা বলেন। তিনি আরও বলেন, ‘আমরা মাদকের বিরুদ্ধে যুদ্ধ ঘোষণা করেছি। ভূমিদস্যু, চাঁদাবাজদের গ্রেপ্তার করেছি। আপনারা প্রতিদিন পুলিশ সুপারের কার্যালয়ের নিচতলায় এসে দেখবেন, সাধারণ মানুষ সরাসরি আমার কাছে এসে অভিযোগ করছে। আমি ও আমার সহযোগী অতিরিক্ত পুলিশ সুপাররা তাৎক্ষণিকভাবে অভিযোগগুলো আমলে নিয়ে ব্যবস্থা গ্রহণ করছি। এতে সাধারণ মানুষ তাৎক্ষণিক সেবা পাচ্ছে।’\nএর আগে শনিবার বিকেলে এক সমাবেশে নারায়ণগঞ্জের সাংসদ শামীম ওসমান পুলিশ প্রশাসনের উদ্দেশে বলেন, ‘নারায়ণগঞ্জে অতি উৎসাহী কিছু পুলিশ অফিসার আছে, তারা সংখ্যায় কম, হয় তারা নিজেরাই শিবির করত, না হয় তাদের বাবা-দাদারা শিবির করত।’ আইনশৃঙ্খলা কমিটির মাসিক সভা শেষে শামীম ওসমানের বক্তব্য সম্পর্কে সাংবাদিকেরা প্রশ্ন করলে পুলিশ সুপার হারুন অর রশীদ বলেন, ‘নারায়ণগঞ্জ পুলিশে স্বাধীনতাবিরোধী কোনো অপশক্তি রয়েছে বলে জানা নেই। থাকলে তদন্ত করে প্রয়োজনীয় ব্যবস্থা নেওয়া হবে।’ সিদ্ধিরগঞ্জে বাক্\u200cপ্রতিবন্ধী হত্যার ঘটনায় মামলায় আওয়ামী লীগের নেতা-কর্মী আসামি হওয়া প্রসঙ্গে তিনি বলেন, ‘ওই মামলার বিষয়ে আমাকে সিটি মেয়র সেলিনা হায়াৎ আইভী, সাংসদ শামীম ওসমান ও লিয়াকত হোসেন খোকা বলেছিলেন। আমি তাঁদের বলেছি, ওই মামলায় নিরপরাধ কাউকে জড়ানো হবে না। মামলাটি থানা থেকে ডিবি পুলিশে হস্তান্তর করা হয়েছে।’\nজেলা প্রশাসক জসিম উদ্দিনের সভাপতিত্বে আইনশৃঙ্খলা কমিটির সভায় ৬২ বিজিবি অধিনায়ক মো. আল-আমিন, জেলা সিভিল সার্জন মোহাম্মদ ইমতিয়াজ, অতিরিক্ত পুলিশ সুপার মনিরুল ইসলাম, সরকারি কৌঁসুলি ওয়াজেদ আলী, নারায়ণগঞ্জ সদর উপজেলা নির্বাহী কর্মকর্তা উপস্থিত ছিলেন।\nসভায় পুলিশ সুপার হারুন তাঁর বক্তব্যে নারায়ণগঞ্জ জেলার মন্ত্রী-সাংসদদের ধন্যবাদ জানিয়ে বলেন, তাঁরা জেলা পুলিশের চলমান মাদকবিরোধী অভিযান, চাঁদাবাজ গ্রেপ্তার, ভূমিদস্যুদের গ্রেপ্তারসহ সব ধরনের কার্যক্রমকে সমর্থন জানিয়েছেন ও সহযোগিতা করছেন।\n'}, {'headline': '\nবাদী, তদন্ত কর্মকর্তাকে আবার জেরা আজ\n', 'article': '\nফেনীর সোনাগাজীর মাদ্রাসাছাত্রী নুসরাত জাহান হত্যা মামলার বাদী মাহমুদুল হাসান নোমান ও তদন্ত কর্মকর্তা পুলিশ ব্যুরো অব ইনভেস্টিগেশনের (পিবিআই) পরিদর্শক মোহাম্মদ শাহ আলমকে আবার জেরা করতে আসামির আইনজীবী আবেদন করেছেন। এই আবেদনের পরিপ্রেক্ষিতে আদালত আজ সোমবার তাঁদের হাজির হতে আদেশ দিয়েছেন।\nপিবিআইয়ের উপমহাপরিদর্শক (ডিআইজি) বনজ কুমার মজুমদারকে এ মামলায় কোর্ট সাক্ষী হিসেবে হাজির করতে আসামির আবেদন খারিজ করে দেন ফেনীর নারী ও শিশু নির্যাতন দমন ট্রাইব্যুনালের বিচারক মামুনুর রশিদ।\nএদিকে আসামির আইনজীবীদের আবেদনের কারণে সাক্ষী নিশাত সুলতানা ও নাসরিন সুলতানা গতকাল রোববার আদালতে হাজির হন। আসামির আইনজীবী আহসান কবীর বেঙ্গল গতকাল মামলার ২ নম্বর সাক্ষী নিশাত সুলতানাকে জেরা করেন। আইনজীবীর সব প্রশ্নের ‘না’সূচক উত্তর দেন নিশাত। নিশাত সুলতানার জেরা হলেও নাসরিন সুলতানাকে গতকাল জেরা করা হয়নি।\nমাদ্রাসাছাত্রী নুসরাত হত্যা মামলায় ৯২ জন সাক্ষীর মধ্যে তদন্তকারী কর্মকর্তা ও পিবিআইয়ের পরিদর্শক মো. শাহ আলমসহ ৮৭ জনের সাক্ষ্য ও জেরা শেষ হয়েছে। আজ বাদী মাহমুদুল হাসান নোমান (নুসরাতের ভাই) ও তদন্ত কর্মকর্তা মোহাম্মদ শাহ আলমকে আবার জেরা করা হবে। এর আগে মোহাম্মদ শাহ আলমকে আসামির আইনজীবীরা আট কার্যদিবস জেরা করেন।\nগত ৬ এপ্রিল সোনাগাজী ইসলামিয়া ফাজিল মাদ্রাসার প্রশাসনিক ভবনের ছাদে নিয়ে নুসরাতের হাত-পা বেঁধে গায়ে কেরোসিন ঢেলে দেয় দুর্বৃত্তরা। এরপর দেশলাই দিয়ে আগুন লাগিয়ে দুর্বৃত্তরা পালিয়ে যায়। অগ্নিদগ্ধ নুসরাত ১০ এপ্রিল ঢাকা মেডিকেল কলেজ হাসপাতালের বার্ন ইউনিটে চিকিৎসাধীন অবস্থায় মারা যান।\nনুসরাত হত্যার ঘটনায় ৮ এপ্রিল তাঁর ভাই মাহমুদুল হাসান বাদী হয়ে আটজনের নাম উল্লেখ করে সোনাগাজী থানায় মামলা করেন। পুলিশ সদর দপ্তরের নির্দেশে ১০ এপ্রিল মামলাটি পুলিশ ব্যুরো অব ইনভেস্টিগেশনে (পিবিআই) হস্তান্তর করা হয়।\nএ মামলায় ২১ জনকে গ্রেপ্তার করা হয়। তদন্ত কর্মকর্তা ও পিবিআইয়ের পরিদর্শক মোহাম্মদ শাহ আলম তদন্ত শেষে ১৬ জনের বিরুদ্ধে আদালতে অভিযোগপত্র দাখিল করেন। পাঁচজনকে মামলা থেকে অব্যাহতি দেওয়া হয়। অভিযোগপত্রভুক্ত ১৬ আসামির মধ্যে সোনাগাজী ইসলামিয়া ফাজিল মাদ্রাসার বরখাস্তকৃত অধ্যক্ষ সিরাজ উদদৌলাসহ ১২ জন ঘটনার দায় স্বীকার করে আদালতে ১৬৪ ধারায় স্বীকারোক্তিমূলক জবানবন্দি দেন।\n'}, {'headline': '\nচলন্ত বাসের পেটে বিজ্ঞানের রাজ্য\n', 'article': '\nস্বাভাবিকভাবে চোখে যে কেউ বলবে আস্ত একটি বড় বাস। কিন্তু এটি\xa0 শুধু বাস নয়। এই বাসের পেটেই যে—আস্ত একটি বিজ্ঞান জাদুঘর। সম্ভাব্যতা বক্ররেখা থেকে ত্রিভুজের মজা, তরলের বর্ণময় আলপনা থেকে অসম্ভব মিশ্রণ, সিনেমাস্কোপ, টেলিডোস্কোপ। বিজ্ঞানের কী নেই সেখানে? বড় জাদুঘরের এক অনুপম খুদে সংস্করণ!\n‘ভ্রাম্যমাণ মিউজুবাস’ নামের জাতীয় বিজ্ঞান ও প্রযুক্তি জাদুঘরের এই বাস গতকাল ঘুরেছে চট্টগ্রামের নানা পথে। বাসটি চট্টগ্রাম নাসিরাবাদ সরকারি উচ্চবিদ্যালয়ে আসতেই শিক্ষার্থীর দল ঘিরে ধরে। পরে তারা ব্যস্ত হয়ে পড়ে বিজ্ঞানের নানা পরীক্ষণের সঙ্গে খেলতে।\nএই ভ্রাম্যমাণ জাদুঘরটি চালু হয় আট বছর আগে। বিভিন্ন শিক্ষাপ্রতিষ্ঠানে গিয়ে শিক্ষার্থীদের বিজ্ঞান শিক্ষার প্রতি আকৃষ্ট করত যানটি। তবে তখন এত আধুনিক ছিল না। জাতীয় বিজ্ঞান ও প্রযুক্তি জাদুঘরের মহাপরিচালক মোহাম্মাদ মুনীর চৌধুরী গত জুন মাসে বাসটি নতুনভাবে চালুর ঘোষণা দেন। এর অংশ হিসেবে ১৫ জুন এই ভ্রাম্যমাণ মিউজুবাস রাজধানীর সরকারি মোহাম্মদপুর মডেল স্কুল অ্যান্ড কলেজে শিক্ষার্থীদের জন্য উন্মুক্ত করা হয়।\nগতকাল বেলা ১১টায় সরেজমিনে দেখা যায়, মিউজুবাসে ঢুকে বিজ্ঞান সম্পর্কে নানা তথ্য জানছিল শিক্ষার্থীরা। খেলার ছলে জেনে নিচ্ছিল বিজ্ঞান সম্পর্কে বাস্তব জ্ঞান। পুঁথিগত বিজ্ঞানের বাইরে এসে ব্যবহারিক বিজ্ঞানের সঙ্গে সম্পৃক্ত হচ্ছিল তারা।\nবিদ্যালয়ের সপ্তম শ্রেণির ছাত্র পার্থ দাশ বলেন, প্রথমবারের মতো মিউজুবাসটি দেখল। বাসের ভেতরের বিজ্ঞান সম্পর্কে থাকা নানা পরীক্ষণ দেখে সে খুবই খুশি। অন্তত ৩০০ শিক্ষার্থী মিউজুবাসটিতে ঘুরে ঘুরে ধারণা নেয়।\nবিদ্যালয়ের মূল ফটকে একদিকে মিউজুবাসটি শিক্ষার্থীদের জন্য উন্মুক্ত করা হয়েছিল, অন্যদিকে শ্রেণিকক্ষে তখন চলছিল নবম ও দশম শ্রেণির শিক্ষার্থীদের নিয়ে বিজ্ঞানবিষয়ক কুইজ প্রতিযোগিতা। প্রতিযোগিতায় বিজয়ী ১২ জনকে পুরস্কৃত করা হয়।\nঅনুষ্ঠানে প্রধান অতিথি ছিলেন জাতীয় বিজ্ঞান ও প্রযুক্তি জাদুঘরের মহাপরিচালক মোহাম্মাদ মুনীর চৌধুরী। তিনি তাঁর বক্তব্যে শিক্ষার্থীদের উদ্দেশে বলেন, তোমাদের নিজেকেই জীবনকে গড়তে হবে। স্বশিক্ষায় শিক্ষিত হতে হবে। পরিবেশদূষণ থেকে মুক্ত থাকতে হবে, পলিথিন, প্লাস্টিকের জীবন থেকে বেরিয়ে আসতে হবে। অনুসন্ধানী মন নিয়ে সৃজনশীলতাকে করতে হবে গ্রহণ।\nজাতীয় বিজ্ঞান ও প্রযুক্তি জাদুঘরের সহকারী কিউরেটর আনিসুর রহমানের সঞ্চালনায় বিশেষ অতিথির বক্তব্য দেন জেলা প্রশাসনের সহকারী কমিশনার সুরাইয়া ইয়াসমিন, চট্টগ্রাম নাসিরাবাদ সরকারি উচ্চবিদ্যালয়ের প্রধান শিক্ষক মমতাজ আক্তার।\n'}, {'headline': '\nকেন বারবার এমন করছেন মুশফিক?\n', 'article': '\n\n\nচট্টগ্রাম টেস্টে চতুর্থ দিনে রানআউটের একটি সুযোগ নষ্ট করেছেন মুশফিকুর রহিম। পুরোনো অভ্যাসমতো থ্রোয়ের সময় স্টাম্পের সামনে দাঁড়িয়ে ছিলেন বাংলাদেশ দলের উইকেটরক্ষক। গত বিশ্বকাপে নিউজিল্যান্ডের বিপক্ষেও একই কাজ করে রানআউটের সুবর্ণ সুযোগ নষ্ট করেছিলেন মুশফিক\n\nচতুর্থ দিনে শুরুতে বোলিং শুরু করেছিলেন সাকিব আল হাসান। তাঁর পঞ্চম বলে ফিরে এল দৃশ্যটা। পয়েন্ট অঞ্চলে খেলেই রানের জন্য পড়িমরি করে ছুটেছিলেন আফসার জাজাই। অন্য প্রান্ত থেকে সাড়া দেন ইয়ামিন আহমদজাই। কিন্তু পয়েন্ট থেকে ফিল্ডারের দ্রুতগতির থ্রো তৈরি করে রানআউটের সুবর্ণ সুযোগ। অথচ এক যুগ সময়ের বেশি অভিজ্ঞ উইকেটরক্ষক মুশফিকুর রহিম কিনা সুযোগটা দুহাতে ফেলে দিলেন!\nসেই পুরোনো অভ্যাস। থ্রো আসার আগেই স্টাম্পের সামনে গিয়ে দাঁড়িয়ে ছিলেন মুশফিক। তাতে নষ্ট হয়েছে বল সরাসরি স্টাম্পে লাগার সম্ভাবনা। আর বল ধরে স্টাম্প ভাঙতেও দেরি করেছেন মুশফিক। শরীর ঘুরিয়ে স্টাম্প ভাঙতে তো এমনিতেও কয়েক সেকেন্ড দেরি হয়। ক্রিকেটে রানআউট থেকে বাঁচতে এটুকু সময় যথেষ্ট। আর মুশফিক তো মহেন্দ্র সিং ধোনি নন যে ভেবে নেবেন, যেহেতু সামনে দাঁড়িয়েছেন, তাই বল গ্লাভসবন্দী করার চেয়ে হাতের টোকায় স্টাম্পের দিকে পাঠালে সময় কম লাগবে। এ সুযোগে নিশ্চিত রানআউট থেকে বেঁচে যান ইয়ামিন আহমদজাই। আর একটি উইকেট ফেলার বদলে আফগানিস্তানের স্কোরবোর্ডে উল্টো ১ রান যোগ করেন মুশফিক!\nভুল হতেই পারে। তবে মুশফিকের মতো অভিজ্ঞ কেউ একই ভুল বারবার করলে প্রশ্নটা জাগতেই পারে, উইকেটকিপিংয়ের মৌলিক বিষয়াদি তাঁর মনে আছে তো? গত বিশ্বকাপে নিউজিল্যান্ডের বিপক্ষে কেন উইলিয়ামসনের ক্ষেত্রেও প্রায় একই ভুল করেছিলেন মুশফিক। তামিম ইকবালের থ্রো সরাসরি স্টাম্পে লাগার সম্ভাবনা ছিল। কিন্তু মুশফিক বলটা ধরেছিলেন স্টাম্পের সামনে দুহাত বাড়িয়ে। পেছন থেকে ধরলেও উইলিয়ামসনকে আরামসে রানআউট করতে পারতেন। কিন্তু স্টাম্পের সামনে থেকে বল ধরার চেষ্টায় তাঁর শরীরে লেগে স্টাম্প আগেই ভেঙে যায়, আর সে যাত্রা বেঁচে যান কিউই অধিনায়ক।\nওই সময় ওই আউট ম্যাচের ফল বদলে দিত। কে জানে বাংলাদেশের বিশ্বকাপের পারফরম্যান্সটাও অনেক রঙিন দেখাতে পারত। কারণ, টেবিলের হিসেব বলছিল, নিউজিল্যান্ডের বিপক্ষে ওই ম্যাচটা জিতলে সেমিফাইনালে ওঠার পথে অনেকটাই এগিয়ে থাকত বাংলাদেশ। মুশফিকের শিশুসুলভ ভুলে তা না হওয়ার জ্বলুনি বেড়েছে বাংলাদেশ বিশ্বকাপ পয়েন্ট টেবিলে অষ্টম হয়ে বিদায় নেওয়ার পর। কেন বারবার এমন করছেন মুশফিক?\nব্যাখ্যা দিলেন বাংলাদেশের ঘরোয়া ক্রিকেটে শ্রদ্ধাভাজন সাবেক জাতীয় কোচ ও ক্রিকেট ব্যক্তিত্ব জালাল আহমেদ চৌধুরী। তাঁর ভাষায়, উইকেটকিপিংয়ে ‘কমনসেন্স’ খুব গুরুত্বপূর্ণ। থ্রোয়ের সময় স্টাম্পের সামনে না পেছনে দাঁড়াবেন, সেটি স্বাভাবিক বিচার-বুদ্ধির অংশ। কারণ, কিপিংয়ের এ ‘স্টান্স’-এর বাঁধাধরা কোনো ব্যাকরণ নেই। ওভাবে স্টাম্পের সামনে দাঁড়িয়ে বল গ্লাভসবন্দী করে মুশফিক ঠিক কাজ করেননি বলেই মনে করেন জালাল আহমেদ।\nহ্যাঁ, স্টাম্পের সামনে দাঁড়িয়েও বল ধরা যায়। সে ক্ষেত্রে বল ধরার পর উইকেটরক্ষককে স্টাম্প ভাঙতে হবে বিদ্যুৎগতিতে। কারণ, সামনে থাকলে স্টাম্প থেকে উইকেটরক্ষকের দুহাতের দূরত্ব তুলনামূলক বেশি থাকে, যা স্টাম্পের পেছনে দাঁড়ালে হয় না। জালাল আহমেদের ব্যাখ্যা, ‘(স্টাম্পের) পেছনে দাঁড়াতে পারত। মাঝে অস্ট্রেলিয়ানরা সামনে দাঁড়াত। স্টাম্পের সামনে থাকলে স্পিড (স্টাম্প ভাঙার) থাকতে হবে। উইকেটরক্ষকের জন্য পেছনে থাকাই ভালো।’\nজালাল আহমেদ এ কথাও মনে করিয়ে দিলেন, স্টাম্পের সামনে কিংবা পেছনে দাঁড়ানোর নির্দিষ্ট কোনো ব্যাকরণ নেই। পুরো ব্যাপারটাই কমনসেন্স—কোথায় দাঁড়ালে লাভ, কোথায় লোকসান। ‘এর কোনো ব্যাকরণ নেই। পুরো ব্যাপারটা আসলে কমন সেন্স। তবে ওভাবে (স্টাম্পের সামনে) দাঁড়ানো ঠিক হয়নি।’ কেন ঠিক হয়নি, সে ব্যাপারে স্টাম্প ভাঙতে দেরি হওয়ার কথা বলার পাশাপাশি আরও এক সমস্যার কথা বললেন সাবেক এ জাতীয় কোচ, ‘অনেক সময় স্টাম্পে সরাসরি বল লাগার সম্ভাবনা থাকে। সামনে দাঁড়ালে সে সুযোগ থাকে না।’\nবিশ্বকাপে ওভালের সে ম্যাচটা নিশ্চয়ই এখনো মনে আছে? তামিমের থ্রো সরাসরি স্টাম্প ভেঙে দেওয়ার পথে ‘বাধা’ হয়ে দাঁড়িয়েছিলেন উইকেটরক্ষক মুশফিকুর রহিম। স্টাম্পের পেছনে না থেকে তিনি দুহাত বাড়িয়ে দিয়েছিলেন সামনে। থ্রোটা টেনে এনে উইকেট ভাঙবেন বলে। উদ্দেশ্য ছিল খুবই মহৎ। কিন্তু কখনো কখনো আগবাড়িয়ে কিছু না করে সঠিক সময়ের অপেক্ষা করা ভালো। মুশফিক ভুল করেছিলেন ওখানেই। হাত বাড়াতে গিয়ে বল গ্লাভসে আসার আগেই কনুইয়ের গুঁতোয় ফেলে দিলেন বেল!\nব্যাটিংয়ে প্রভাব রাখে বলে উইকেটকিপিংয়ের গ্লাভস খুলতে রাজি নন মুশফিক। তাঁর মতো ব্যাটসম্যানের ব্যাটিংটাও বাংলাদেশের বড় দরকার। কিন্তু এভাবে বারবার যেভাবে ভুল করছেন, তাঁর ওপর রাখা আস্থাটুকু ফেলে দিচ্ছেন, তাতে প্রশ্ন ওঠাটা স্বাভাবিক। প্রশ্নটা হলো, একজনের ব্যাটিং ভালো হবে—এ শর্তে পুরো দলের ক্ষতি মেনে নেওয়া আর কত দিন?\n'}, {'headline': '\nচ্যাম্পিয়ন হতে বয়স চুরি করেছিল বাংলাদেশ\n', 'article': '\n\n\nগত বছর নভেম্বরে অনূর্ধ্ব-১৫ সাফ ফুটবলে চ্যাম্পিয়ন হয়েছিল বাংলাদেশ। এ বছর তাদেরই তো এএফসি অনূর্ধ্ব-১৬ বাছাইপর্ব খেলার কথা। কিন্তু চ্যাম্পিয়ন দলের ৩ সদস্য ছাড়া বাকি খেলোয়াড়েরা বয়সের কারণে এ দলে টেকেনি। হিসাবটা সোজা, গত বছর বেশি বয়সী খেলোয়াড়দের নিয়ে চ্যাম্পিয়ন হয়েছিল বাংলাদেশ\n\nকত উচ্ছ্বাস, কত স্বপ্ন, কত আশা, আর সে সঙ্গে একগাদা প্রতিশ্রুতির মালা। ভুল, সবই ভুল। মিথ্যে ছিল সবকিছুই!\nগত বছর ৩ নভেম্বর নেপালের রাজধানী কাঠমান্ডুতে উঠেছিল বাংলাদেশ ফুটবলের ‘সোনালি সূর্য।’ প্রতিপক্ষকে প্রবল বিক্রমে ছারখার করে অনূর্ধ্ব-১৫ সাফ ফুটবলের শিরোপা জিতেছিল বাংলাদেশ। আবারও দেশের ফুটবলপ্রেমীদের কিশোর চ্যাম্পিয়নদের নিয়ে স্বপ্ন দেখা শুরু হলো। যে কিশোরেরা দক্ষিণ এশিয়া জয় করেছে কাঠমান্ডুর হিমালয়চূড়ায় ওঠে, তাদের নিয়ে স্বপ্ন দেখাই যায়। কিন্তু বছর পেরোনোর আগেই সেই আগের মতো স্বপ্নভঙ্গের বেদনা।\nসুরভি ছড়িয়ে দক্ষিণ এশিয়ার কিশোর চ্যাম্পিয়ন হয়েছিল নিশাত জামান উচ্ছ্বাস, মেহেদি হাসানরা। ফুটবল–আকাশে স্বপ্নের ওড়াউড়ি, পরের বছর (২০১৯) সেপ্টেম্বরে এএফসি অনূর্ধ্ব-১৬ বাছাইপর্বে মাত করবে তারা। কিন্তু হায়, তিন সদস্য ছাড়া কেউই যেতে পারছে না বাছাইপর্বে। বয়স বেশি হওয়ার কারণে ২০ ফুটবলারের কারই দলের সঙ্গে যাওয়া হচ্ছে না। অর্থাৎ গত বছর নভেম্বরে অনূর্ধ্ব-১৫ টুর্নামেন্টে খেলা কিশোরদের বয়স এই সেপ্টেম্বরেই এক বছরের বেশি পেরিয়ে গেছে। অঙ্কের ১০ মাস এ ক্ষেত্রে ১২ মাসের বেশি হওয়ার ব্যাখ্যা? ওই যে বাংলাদেশের ফুটবলের বয়স চুরির ‘আভিজাত্যে।’\nমাসের সহজ হিসাব থেকেই বোঝা যায়, গত বছর বেশি বয়সী খেলোয়াড় নিয়ে সাফের শিরোপা জিতেছিল বাংলাদেশ। সাফের টুর্নামেন্টে বয়স নিয়ে কড়াকড়ি না থাকায় এ সুযোগ নেওয়া হয়েছে। কিন্তু এশিয়ান মঞ্চে সে সুযোগ না থাকায় সেই ছেলেদের নিয়ে এএফসির আসল পরীক্ষায় যাওয়া যাচ্ছে না। বয়স নির্ধারণ পরীক্ষায় (এমআরআই) ৩ জন ছাড়া বাকি খেলোয়াড়দের বয়সই ১৬ পেরিয়ে গেছে। গতবারের চ্যাম্পিয়ন দলের বৈধ সেই তিন সদস্য হলো মঈনুল ইসলাম, মেহেদী (গোলরক্ষক) ও হাসান।\nবাকি ফুটবলাররা গেল কোথায়? বাস্তবতা হলো, চ্যাম্পিয়ন দলের সব খেলোয়াড়কেই ডেকে পাঠানো হয়েছিল অনূর্ধ্ব-১৬ দলের ক্যাম্পে। কিন্তু এই তিনজন ছাড়া বাকি সবাই বয়সের নিয়মে কাটা পড়েছে। এদের অনূর্ধ্ব-১৮ দলে ট্রায়ালের সুযোগ দেওয়া হয়েছিল। কিন্তু স্ট্রাইকার নিহাত জামান উচ্ছ্বাস ও অধিনায়ক মেহেদি হাসান ছাড়া কেউ সেখানে যোগ্যতার প্রমাণ দিতে পারেনি। ফলে জায়গা হয়নি বাফুফের ফর্টিজ একাডেমিতেও।\nবয়স চুরির বিষয়টি নিশ্চিত করেছে চ্যাম্পিয়ন কিশোর দলের এক খেলোয়াড়, ‘সবাই ক্যাম্পে ছিল। কিন্তু এমআরআই টেস্টে ৩ জন ছাড়া কেউ অনূর্ধ্ব-১৬ দলে টেকেনি। পারফরম্যান্স দিয়ে দুজন জায়গা পেয়েছে অনূর্ধ্ব-১৮ দলে। বাকিদের কেউ বাফুফের একাডেমিতে নেই।’ অর্থাৎ এক বছর না যেতেই ট্র্যাক চ্যুত গত বছরের চ্যাম্পিয়ন ১৮ ফুটবলার।\nদুঃখের বিষয়, এই খেলোয়াড়দের নিয়েই এএফসির আসরে ভালো ফলাফলের আশা করেছিল বাফুফের কোচিং স্টাফের এক সদস্য। অনূর্ধ্ব-১৬ দলে অধিকাংশের বাদ পড়ায় হতাশ তিনি, ‘স্বাভাবিকভাবে আমরা আশা করেছিলাম অনূর্ধ্ব-১৫ চাম্পিয়ন দলটা নিয়েই অনূর্ধ্ব-১৬ এএফসির টুর্নামেন্ট খেলবে বাংলাদেশ। কিন্তু এমআরআই টেস্টে তিনজন ছাড়া সবাই বাদ পড়েছে। গতবার বেশি বয়স্ক খেলোয়াড় খেলানোর ফল এবার খেলোয়াড় না পাওয়া।’\nশুধু কোচিং স্টাফ কেন, বাফুফে সভাপতি কাজী সালাউদ্দিনও তো দেশের মানুষকে বড় স্বপ্ন দেখিয়েছিলেন। শিরোপা জয় করে দেশে ফেরার পর সংবর্ধনা অনুষ্ঠানে সালাউদ্দিন বলেছিলেন, ‘আমি চাই তোমরা হাঁটি হাঁটি পা পা করে বিশ্বমানে পৌঁছে যাও। তোমরা মাত্র খেলা শুরু করেছে। তোমরা যে কষ্ট করেছ, এর চেয়ে হাজার গুণ বেশি কষ্ট করতে হবে। তোমাদের জন্য সারা বছর অনুশীলনের ব্যবস্থা থাকবে।’ কিন্তু গোড়াতেই যে গলদ ছিল। বেশি বয়সী খেলোয়াড় খেলিয়ে সাময়িক সাফল্য পেলেও ভবিষ্যতের জন্য যে গর্ত খুঁড়েছে বাংলাদেশ, তাতে এক বছর না যেতেই মুখ থুবড়ে পড়েছে সবাই। বিশ্বমানে পৌঁছানো আর সারা বছর অনুশীলন দূরে থাক, ক্যারিয়ারই থমকে গেছে ১৮ ফুটবলারের।\n'}, {'headline': '\nধারণা ছিল মুশফিক, সাকিব, রিয়াদরা সেঞ্চুরি করবে\n', 'article': '\nআফগানিস্তানের বিপক্ষে চট্টগ্রাম টেস্টে বাংলাদেশের পারফরম্যান্স মন ভেঙে দিয়েছে বাংলাদেশ ক্রিকেট বোর্ডের (বিসিবি) প্রধান নাজমুল হাসানের। পারফরম্যান্স নিয়ে কথা বলতে গিয়ে দল নির্বাচন, উইকেট বাছাই, এমনকি ক্রিকেটারদের টেস্ট খেলার সামর্থ্য নিয়ে প্রশ্ন তুলেছেন বোর্ড সভাপতি।\nকাল মাঠে আরেকটি ব্যর্থ দিন কাটিয়েছে বাংলাদেশ। এ প্রসঙ্গে ধানমন্ডির কার্যালয়ে সাংবাদিকদের প্রশ্নের জবাবে নাজমুল হাসান জানিয়েছেন তাঁর হতাশার কথা, ‘ভেবেছিলাম চট্টগ্রামে যাব। কিন্তু পরিকল্পনা দেখে এত হতাশ যে যাওয়ার ইচ্ছাই বাদ দিয়ে দিয়েছি। যা চলে গেছে, তা নিয়ে চিন্তা করে লাভ নেই। সামনে টি-টোয়েন্টি আছে, সেটা নিয়ে নতুন করে চিন্তা করতে হবে। আমি মনে করি, পরিকল্পনা নিশ্চয়ই ছিল, তবে সেটা সঠিক ছিল না। ওদের সঙ্গে বসতে হবে। বুঝতে হবে, কেন এমন হলো।’\nচট্টগ্রামের ব্যাটিং উইকেটে আফগান ব্যাটসম্যানরা সফল, অথচ বাংলাদেশের ব্যাটসম্যানরা করেছেন আত্মসমর্পণ। নাজমুল হাসান তাই বেশ কড়া গলায় বলছিলেন, ‘কৃতিত্ব আফগানিস্তানের। ওরা টেস্টের মেজাজে খেলেছে। ওদের সেঞ্চুরি হয়েছে। বাকিরা ৮০-এর বেশি রান করেছে। সেখানে আমাদের সাকিব, মুশফিক, মাহমুদউল্লাহরা যদি ৫০ রানও না করে, তাহলে অন্তত টেস্টে জেতার কোনো সম্ভাবনা নেই। মনেই হয়নি ওরা টেস্ট খেলছে। ওরা (আফগানিস্তান) যদি ৩০০ করে, আমাদের ৫০০ না করার কোনো কারণ নেই। উইকেট ফ্ল্যাট, আমার ধারণা ছিল মুশফিক, সাকিব, রিয়াদ, মুমিনুলরা সেঞ্চুরি করবে। আফগানিস্তান করতে পারলে আমাদের না পারার কোনো কারণ নেই।’\nচট্টগ্রামের উইকেট স্পিনসহায়ক হবে ভেবে চার বিশেষজ্ঞ স্পিনার দিয়ে দল সাজিয়েছে বাংলাদেশ। কালও সংবাদ সম্মেলনে সাকিব সে সিদ্ধান্ত সঠিক বলে দাবি করেছেন। কিন্তু নাজমুল হাসান বলছেন, স্পিনের বিপক্ষে সাবলীল আফগানদের বিপক্ষে একজন পেসার রাখা উচিত ছিল। টিম ম্যানেজমেন্টের কাছে এসবের জবাব জানতে চান বোর্ডপ্রধান। আসন্ন ত্রিদেশীয় টি-টোয়েন্টি সিরিজে বড় পরিবর্তনের ইঙ্গিতও দিয়ে রেখেছেন নাজমুল হাসান।\n'}, {'headline': '\nরবার্ট মুগাবে: স্বাধীনতাকামীর স্বৈরাচার কি ভালো?\n', 'article': '\nরবার্ট মুগাবের জন্য কি ভালোবাসা, না ঘৃণা অথবা মৃদু সমালোচনা—কোনটি বরাদ্দ করা উচিত? মুগাবের জন্য সবগুলোই আছে। এক বর্ণাঢ্য রাজনৈতিক জীবনের অধিকারী মুগাবে। কখনো তিনি স্বাধীনতা আন্দোলনে জাতীয়তাবাদী বিপ্লবের মার্ক্সবাদী নেতা, কখনো বিরোধী দলকে দুমড়েমুচড়ে দেওয়া কর্তৃত্ববাদী এক নিষ্ঠুর শাসক। কারও মতে, মুগাবের হাত ধরে জিম্বাবুয়ের সৃষ্টি। আবার তাঁর হাতেই ধ্বংসের পথে গিয়েছে জিম্বাবুয়ে। মুক্তিকামী জনতার নেতা থেকে স্বৈরাচারী কর্তৃত্ববাদী নেতায় পরিণত হয়েছিলেন মুগাবে। ৬ সেপ্টেম্বর মৃত্যু হয় আফ্রিকার দেশ জিম্বাবুয়ের এই স্বৈরশাসকের।\nযেভাবেই মুগাবেকে চিহ্নিত করা হোক না কেন, উপনিবেশ–উত্তর যুগে আফ্রিকার জাতীয়তাবাদী নেতাদের মধ্যে অগ্রগণ্য ছিলেন মুগাবে। প্রথম জীবনে জিম্বাবুয়ে ও ঘানায় শিক্ষকতা করতেন। শিক্ষকতা করতে গিয়ে আফ্রিকার স্বাধীনতাকামী নেতাদের দ্বারা প্রভাবিত হন। মুগাবে যখন রাজনীতিতে আসেন তখন পৃথিবীজুড়েই উপনিবেশবিরোধী আন্দোলন তুঙ্গে। স্বভাবতই মুগাবেও স্বাধিকার আন্দোলনে জড়িয়ে পড়েন। ঘানা, দক্ষিণ আফ্রিকাসহ বিভিন্ন দেশের মার্ক্সবাদী নেতাদের সঙ্গে ঐক্য গড়ে তোলেন। আফ্রিকান জাতীয়তাবাদের ভিত্তিতে কালো মানুষদের মধ্যে সমাজতন্ত্রের জাগরণ সৃষ্টি করেন। শিক্ষকতা থেকে মার্ক্সবাদী রাজনীতিতে দীক্ষা নেওয়া মুগাবে বলতেন, ভোট ও বন্দুক একসঙ্গে চলবে। ইউরোপীয় দখলদারদের বিরুদ্ধে জিম্বাবুয়ের জনসাধারণকে স্বাধীনতায় উদ্বুদ্ধ করেছিলেন তিনি। কিন্তু মুগাবের ছন্দপতন ঘটেছিল। ক্ষমতা কুক্ষিগত করে রাখার একধরনের প্রবণতার উপস্থিতি মুগাবের ভেতর দেখা যায়। ৩৭ বছর একহাতে শাসন করেছেন জিম্বাবুয়ে। নিজের স্ত্রীকে পরবর্তী নেতা হিসেবে নির্ধারিত করেছিলেন। এ ছাড়া অর্থনৈতিক বিশৃঙ্খলার জন্য তিনি সমালোচিত হন পশ্চিমাদের দ্বারা।\nমুগাবে কিন্তু গত শতকের আরও অনেক জাতীয়তাবাদী নেতার ঘরানা থেকে বের হতে পারেননি। বিপ্লবের ডাক দিয়ে ক্ষমতায় এসে কেবলই ষড়যন্ত্র দেখেছেন। বিরোধী মতকে কঠোরভাবে দমন করেছেন, সাম্রাজ্যবাদের দালাল হিসেবে চিহ্নিত করেছেন। তাঁর বিরুদ্ধে ভোট কারচুপির অভিযোগও করেছে পশ্চিমা গণমাধ্যম। জিম্বাবুয়ের অনেকেই যখন অভুক্ত, তিনি বিশাল কেক কেটে নিজের জন্মদিন উদ্\u200cযাপন করেছেন। এসব কিছু তাঁকে একনায়কত্বের দিকে নিয়ে যায়।\nগত শতকে বেশ কয়েকজন জাতীয়তাবাদী একনায়কের আবির্ভাব ঘটে উপনিবেশবিরোধী স্বাধিকার আন্দোলনের পথ ধরে। বিপ্লবের নাম করে শেষ দিকে স্বৈরশাসন কায়েম করেছেন নিজ নিজ দেশে। কেউ কেউ স্বৈরশাসন ছাড়িয়ে ফ্যাসিবাদ পর্যন্ত পৌঁছে গিয়েছিলেন। যেই শোষণ–জুলুমের প্রতিবাদ করে রাজনীতির মঞ্চে উত্থান, নাগরিকের অধিকার আদায়ের জন্য আজীবন লড়াই–সংগ্রাম করেছেন, তাঁরাই আবার শাসন ক্ষমতা হাতে পেয়ে নাগরিক অধিকার নিজেরাই কেড়ে নিয়েছেন। যেখানে–সেখানে অদৃশ্য শত্রু খুঁজে বেড়িয়েছেন। এক অজানা ভয় যেন তাঁদের তাড়া করত। তাঁরা কখনোই জনগণের ওপর পুরোপুরি নির্ভরশীল হতে পারেননি। ক্ষমতার পালাবদলে তাঁরা বিশ্বাস করতেন না। জার্মানির অ্যাডলফ হিটলারও জাতীয়তাবাদী সমাজতন্ত্রের কথা বলেই ক্ষমতায় এসেছিলেন। তাঁরা সবাই একই ধাঁচের রাজনীতি করার চেষ্টা করেছেন। শুরুতে স্বাধীনতার কথা, শেষ দিকে ক্ষমতা আঁকড়ে ধরে রাখার প্রবণতা। রাজনীতির পারিবারিকীকরণের চেষ্টা। অনেকটা রাজার ছেলেই রাজা হবে। তা সে যেকোনো উপায়েই হোক।\nজাতীয়তাবাদীরা কীভাবে স্বৈরশাসকে পরিণত হন, মুগাবের রাজনৈতিক জীবন তার চমৎকার উদাহরণ। ব্রিটিশ উপনিবেশ দক্ষিণ রোডেশিয়ার এক কাঠমিস্ত্রির ঘরে মুগাবে জন্ম নেন ১৯২৪ সালে। বেড়ে ওঠার সঙ্গে সঙ্গে দেখেছেন দারিদ্র্যের সঙ্গে নিরন্তর লড়াই। শাসকগোষ্ঠীর বর্ণবাদী আচরণ। মুগাবে জানতেন, কালোদের জন্য শিক্ষা ও চাকরির তেমন সুযোগ নেই। তারপরও তিনি উচ্চশিক্ষা অর্জন করেন। জিম্বাবুয়ে আফ্রিকান ন্যাশনাল ইউনিয়ন (জানু) গঠন করে প্রতিরোধ আন্দোলন গড়ে তোলায় ১১ বছর জেলও খাটেন তিনি। পরবর্তী সময়ে ১৯৮০ সালে জিম্বাবুয়ের প্রধানমন্ত্রী হিসেবে নির্বাচিত হন মুগাবে। ক্ষমতায় আরোহণের পরপরই তিনি শিক্ষক ও চিকিৎসকদের গ্রামে পাঠিয়ে দেন আর দশজন মার্ক্সবাদী শাসকের মতোই। কৃষি উৎপাদনে জোর দেন। কোনো কিছুকেই তোয়াক্কা করেননি মুগাবে। তবে তাঁর ভূমিসংস্কার কর্মসূচি প্রবলভাবে পশ্চিমাদের দ্বারা সমালোচিত হয়েছে। ১৯৯৮ সালে মুগাবে উপনিবেশ আমলে দখল হয়ে যাওয়া জমি উদ্ধারে মনোযোগী হন এবং এসব জমি উদ্ধার করে স্থানীয় আফ্রিকানদের হাতে ফিরিয়ে দেন। পশ্চিমারা অভিযোগ করেছে, আফ্রিকানরা ইউরোপীয়দের খামার জোর করে দখল করে নিয়েছে ভূমিসংস্কারের নামে। এর জন্য পশ্চিমারা জিম্বাবুয়ের ওপর বিভিন্ন আর্থিক নিষেধাজ্ঞা জারি করে।\nভূমিসংস্কারের পক্ষে মুগাবের বক্তব্য ছিল পরিষ্কার। বিভিন্ন সময় মুগাবে বলেছেন, ‘এই জমি আমাদের। ব্রিটিশরা উপনিবেশ স্থাপন করে আমাদের জমি কেড়ে নিয়েছিল। উপনিবেশ যুগের রক্তাক্ত দিনের কথা আমরা ভুলে যাইনি। ভূমিসংস্কার সেই ঔপনিবেশিক সাম্রাজ্যবাদের বিরুদ্ধেই লড়াই। এ নিয়ে ব্রিটিশরা যেন কথা বলতে না আসে।’\nমুগাবে চেয়েছিলেন ইউরোপীয় বংশোদ্ভূত কৃষকদের হাত থেকে জমি উদ্ধার করে আফ্রিকানদের হাতে কৃষির নেতৃত্ব ফিরিয়ে দিতে। কিন্তু এতে করে অর্থনীতির ওপর চাপ পড়ে বিভিন্ন পশ্চিমা নিষেধাজ্ঞার কারণে। ইউরোপ, আমেরিকা, জাতিসংঘ—সবাই একযোগে মুগাবের জিম্বাবুয়ের বিরুদ্ধে মাঠে নামে। এককথায় বিপর্যয় নেমে আসে জিম্বাবুয়ের অর্থনীতিতে। খাদ্য উৎপাদন ব্যাহত হয়। পশ্চিমা সৃষ্ট দুর্ভিক্ষের শিকার হয় জিম্বাবুয়ে। চরম এক বিশৃঙ্খল পরিস্থিতির সৃষ্টি হয় জিম্বাবুয়ের অর্থনীতিতে। এতে করে স্থানীয় আফ্রিকানরাও মুগাবের ওপর বিরক্ত হতে শুরু করেন। স্থানীয় এবং বাইরে—সব দিকেই সমর্থন হারান মুগাবে।\nপশ্চিমের উদ্দেশ্যই ছিল জনসাধারণকে মুগাবের বিরুদ্ধে খেপিয়ে তোলা। এই দিক থেকে পশ্চিমারা সফল। অসংখ্যবার হত্যাচেষ্টা প্রতিহত করলেও পশ্চিমাদের রাজনীতির জালে আটকা পড়েন মুগাবে। একটি কল্যাণমূলক রাষ্ট্র মুগাবে গঠন করতে পারেননি। মুগাবের বিরুদ্ধে বিরোধী মত দমনের পাশাপাশি আরও বড় অভিযোগ হলো দুর্নীতি। অভিযোগ করা হয়, মুগাবের নিজস্ব লোকজন আকণ্ঠ দুর্নীতিতে মজেছিলেন। এসব ঘটনার পরিপ্রেক্ষিতে বিক্ষোভের মুখে এক সিভিল-সামরিক অভ্যুত্থানে কিংবদন্তির এই নেতা ২০১৭ সালে ক্ষমতা ছাড়তে বাধ্য হন। কিন্তু রেখে যান এক অগোছালো রাজনৈতিক ও অর্থনৈতিক ভিত্তি।\nমুগাবে কারও কাছে নায়ক আর পশ্চিমাদের কাছে খলনায়ক। মুগাবের ব্যাপারে স্থির উপসংহারে পৌঁছানো মুশকিল। মুগাবে সম্পর্কে বস্তুনিষ্ঠ তথ্য সাধারণ্যে খুব একটা পৌঁছায় না। পুঁজিবাদী পশ্চিমা গণমাধ্যম তাঁকে নির্মম, জাতিবিদ্বেষী শাসক হিসেবে পরিচয় করিয়ে দিয়েছে। একপক্ষীয় তথ্যের ভিত্তিতে কখনোই ইতিহাস রচিত হতে পারে না। হয় না। সব সফল রাজনৈতিক নেতাই সফল শাসক হতে পারেন না। মুগাবেও তেমনই একজন রাজনৈতিক চরিত্র। শাসক হিসেবে তিনি সফল হতে পারেননি, স্বাধীনতাকামী নেতা হিসেবে যতটা ছিলেন।\nড. মারুফ মল্লিক:\xa0ভিজিটিং রিসার্চ ফেলো, ইনস্টিটিউট অব ওরিয়েন্ট অ্যান্ড এশিয়ান স্টাডিজ, ইউনিভার্সিটি অব বন।\n'}, {'headline': '\nটিভিতে আজকের খেলা সূচি\n', 'article': '\nটেলিভিশনের পর্দায় আজ যেসব খেলা দেখবেন:\n\n\n\n\nচট্টগ্রাম টেস্ট-৫ম দিন\n\n\nগাজী টিভি, স্টার স্পোর্টস সিলেক্ট ১\n\n\n\n\nবাংলাদেশ-আফগানিস্তান\n\n\nসকাল ১০টা\n\n\n\n\nইউরো বাছাই\n\n\nসনি টেন ২ ও সনি লিভ\n\n\n\n\nআজারবাইজান-ক্রোয়েশিয়া\n\n\nরাত ১০টা\n\n\n\n\nইউরো বাছাই\n\n\nরাত ১২-৪৫ মি.\n\n\n\n\nস্কটল্যান্ড-বেলজিয়াম\n\n\nসনি টেন ১ ও সনি লিভ\n\n\n\n\nউ. আয়ারল্যান্ড-জার্মানি\n\n\nসনি টেন ২ ও সনি লিভ\n\n\n\n\nআন্তর্জাতিক প্রীতি ম্যাচ\n\n\nরাত ১২-৪৫ মি.\n\n\n\n\nওয়েলস-বেলারুশ\n\n\nসনি ইএসপিএন ও সনি লিভ\n\n\n\n\nইউরো বাছাই\n\n\nসনি লিভ\n\n\n\n\nএস্তোনিয়া-হল্যান্ড\n\n\nরাত ১২-৪৫ মি.\n\n\n\n\nহাঙ্গেরি-স্লোভাকিয়া\n\n\nরাত ১২-৪৫ মি.\n\n\n\n\nস্লোভেনিয়া-ইসরায়েল\n\n\nরাত ১২-৪৫ মি.\n\n\n\n\nপোল্যান্ড-অস্ট্রিয়া\n\n\nরাত ১২-৪৫ মি.\n\n\n\n\nরাশিয়া-কাজাখস্তান\n\n\nরাত ১২-৪৫ মি.\n\n\n\n\nকাবাডি\n\n\nস্টার স্পোর্টস ১\n\n\n\n\nপ্রিমিয়ার কাবাডি লিগ\n\n\nসন্ধ্যা ৭-৫০ মি.\n\n\n\n\nইংলিশ প্রিমিয়ার লিগ\n\n\nস্টার স্পোর্টস সিলেক্ট ১\n\n\n\n\nদ্য উইকেন্ড রিভিউ\n\n\nবিকেল ৫-৩০ মি.\n\n\n\n\nফ্যানজোন\n\n\nরাত ৮-৩০ মি.\n\n\n\n\n'}, {'headline': '\nএনআরসি: আসামে বাদ পড়াদের জন্য বন্দিশিবির নির্মিত হচ্ছে\n', 'article': '\nভারতের আসামে চূড়ান্ত নাগরিক পঞ্জি (এনআরসি) থেকে বাদ পড়া মানুষের জন্য বন্দিশিবির নির্মাণ করা হচ্ছে। একটি বন্দিশিবির নির্মাণের জন্য এরই মধ্যে সাতটি ফুটবল মাঠের সমান জায়গার ঘন বন সাফ করে ফেলা হয়েছে।\nবার্তা সংস্থা রয়টার্সের প্রতিবেদনে বলা হয়েছে, অন্তত তিন হাজার অবৈধ অভিবাসীকে আশ্রয় দেওয়ার উদ্দেশ্য নিয়ে এই বন্দিশিবির নির্মাণ করা হচ্ছে। বন্দিশিবিরে একটি স্কুল, একটি হাসপাতাল, একটি বিনোদনকেন্দ্র ও নিরাপত্তাকর্মীদের জন্য আবাসস্থলও থাকবে। বন্দিশিবিরটিকে উঁচু বেষ্টনী দিয়ে ঘিরে রাখা হবে। বন্দিশিবিরের বাসিন্দাদের নজরদারির মধ্যে রাখার জন্য নির্মাণ করা হবে একটি পর্যবেক্ষণ টাওয়ারও।\nআসামের স্থানীয় গণমাধ্যমগুলো বলছে, আসামের গোয়ালপাড়ার কাছাকাছি নির্মাণ করা এই বন্দিশিবিরসহ মোট ১০টি বন্দিশিবির নির্মাণের পরিকল্পনা আছে ভারত সরকারের। স্থানীয় গণমাধ্যমগুলো আরও জানিয়েছে, বন্দিশিবিরগুলোকে ১০ ফুট উঁচু দেয়াল দিয়ে ঘিরে ফেলা হবে বলেও এই বছরের শুরুর দিকে জানিয়েছিল ভারত সরকার।\nবন্দিশিবির নির্মাণের সঙ্গে জড়িত শ্রমিকদের সঙ্গে কথা বলে রয়টার্স জানিয়েছে, গত সপ্তাহে প্রকাশিত এনআরসিতে নাম নেই অনেক শ্রমিকের। নিজেদের নাগরিকত্বের প্রমাণ দিতে না পারলে এই শ্রমিকদের অনেকেরই ঠাঁই হতে পারে এই বন্দিশিবিরে।\nশেফালি হাজং নামের এক নির্মাণশ্রমিক জানিয়েছেন, প্রকাশিত এনআরসিতে তাঁর নাম নেই। প্রায় ১৯ লাখ মানুষের মতো তাঁকেও এখন নিজের নাগরিকত্বের প্রমাণ দিতে হবে। দিতে না পারলে নিজের হাতে নির্মাণ করা এই বন্দিশিবিরই হতে পারে তাঁর ভবিষ্যৎ আশ্রয়স্থল। সবকিছু জেনেও পেট চালানোর তাগিদে বন্দিশিবির নির্মাণের কাজ করছেন শেফালি। দিনে ৪ ডলার বা ২৮৬ রুপি পারিশ্রমিক পান শেফালির মতো শ্রমিকেরা। অভাবী ওই এলাকায় এই মজুরিকে বেশ আকর্ষণীয়ই মনে করেন শ্রমিকেরা।\nশেফালির মা মালতী হাজংও কাজ করছেন এই প্রকল্পে। কেন এনআরসিতে নাম নেই, সে ব্যাপারে কোনো ধারণা নেই তাঁর। নাগরিকত্বের প্রমাণ দেওয়ার জন্য জন্মনিবন্ধন সনদ নেই তাঁর, এমনটিও জানালেন তিনি। জন্মসনদ না থাকায় নিজের আসল বয়সও বলতে পারেন না শেফালি।\n৩৫ বছর বয়সী আরেক নির্মাণশ্রমিক সরোজিনী হাজং। টাকা রোজগারের জন্য তিনিও এখানে কাজ করতে এসেছেন। শেফালির মতো তাঁর নামও নেই এনআরসিতে, নেই জন্মসনদও। তবু কেন এখানে কাজ করছেন? জানতে চাইলে সরোজিনীর উত্তর, ‘কী হবে, সে বিষয়ে আমরা উদ্বিগ্ন। কিন্তু আমাদের কীই-বা করার আছে? আমাদের টাকার দরকার।’\nবন্দিশিবির নির্মাণকাজের তদারকির দায়িত্বে আছেন শফিকুল হক নামের এক ব্যক্তি। তিনি জানালেন, প্রতিদিনই ভিন্ন ভিন্ন অঞ্চল থেকে লোকজন আসছে বন্দিশিবির নির্মাণের কাজে অংশ নিতে।\nনাম প্রকাশ না করার শর্তে আসামের এক পুলিশ কর্মকর্তা জানিয়েছেন, প্রাথমিকভাবে আসামের কারাগারে থাকা ৯০০ বন্দীকে এই বন্দিশিবিরে আনা হবে। এর আগে ভারতের জাতীয় মানবাধিকার কমিশনের একটি দল গত বছর আসামের দুটি কারাগার পরিদর্শন শেষে জানিয়েছিল, সেখানকার বন্দীরা অন্য কারাগারের বন্দীদের মতো ন্যূনতম সুযোগ-সুবিধাটুকুও পাচ্ছেন না।\nগত ৩১ আগস্ট আসামের এনআরসি প্রকাশিত হয়। ওই তালিকায় চূড়ান্তভাবে ঠাঁই হয়েছে ৩ কোটি ১১ লাখ মানুষের। আর তালিকা থেকে বাদ পড়েছে ১৯ লাখ ৬ হাজার মানুষ। তালিকা প্রকাশের পর এই বিশালসংখ্যক মানুষের ভবিষ্যৎ অনিশ্চয়তার মুখে পড়ে গেছে।\n'}, {'headline': '\nকম সময়ে বেশি কাজ করার ৫ পরামর্শ\n', 'article': '\nএকেক মানুষের কাজ করার ধরন একেক রকমের। কেউ ধীরে ধীরে কাজ করেন, আবার কারও সবকিছুতেই তাড়াহুড়ো। কিন্তু সবাই চায় ভালো মানের কাজ করতে। কাজ ঠিকঠাক না করলে কি আর অফিসে টিকে থাকা যাবে? সে ক্ষেত্রে কম সময়ে বেশি কাজ করার ইচ্ছা সবারই থাকে। কিছু কৌশল অবলম্বন করলে কম সময় ব্যয় করেই বেশি পরিমাণ কাজ করা যায়। আসুন জেনে নেওয়া যাক তেমনই কিছু কৌশল:\n১. বসের চাওয়া কী, জেনে নিন বিস্তারিত কোনো কাজ যখন আপনাকে দেওয়া হবে, তখন সেটি কেমন হতে হবে, তার বিস্তারিত জেনে নিন শুরুতেই। হয়তো অফিস আপনার কাছে পাওয়ার পয়েন্টে একটি উপস্থাপনা চাইতে পারে, আবার না-ও চাইতে পারে। কখনো হয়তো সর্বোৎকৃষ্ট মানের কাজ প্রয়োজন হয়, আবার কখনো শুধু চলনসই হলেই চলে। হয়তো আপনি ভাবছেন, দিতে হবে ওই নির্দিষ্ট কাজের বিষয়ে বিস্তারিত কর্মপরিকল্পনা। কিন্তু আদতে হয়তো প্রারম্ভিক একটি খসড়া হলেই বসের চলে। এসব বিষয় মাথায় রেখে তাই শুরুতেই জেনে নিন কাজটা কেমন হতে হবে। তাহলে শুরু থেকেই নিজের মতো করে ভাবতে পারবেন আপনি। ফলে অযথা অপ্রয়োজনীয় কাজ করে সময় নষ্ট হবে না এবং কম সময়েই সমাধা হবে নির্ধারিত কাজ।\n২. ব্যবহার করবেন আগের কিছু সময় বাঁচানোর সবচেয়ে বড় উপায় হচ্ছে আগের কাজের অব্যবহৃত অংশ ব্যবহার করা। অনেক সময়ই দেখা যায়, আগের কাজের সূত্র ধরেই হয়তো নতুন কোনো প্রকল্প হাতে নিতে হচ্ছে। সে ক্ষেত্রে আগের কাজের কিছু অংশ পুনরায় ব্যবহার করা যায়। তবে অবশ্যই তা মৌলিক পন্থায় ব্যবহার করতে হবে। যেমন: আগের ই-মেইল, প্রেজেন্টেশন, প্রশিক্ষণ, প্রস্তাব প্রভৃতির অনেক অংশ পরবর্তী সময়েও প্রয়োজনীয় সম্পাদনা করে ব্যবহার করা যায়।\n৩. তালিকায় থাক সবকিছু কাজের শুরুতেই একটি রুটিন করে নেওয়া যেতে পারে। যে কাজটি আপনাকে করতে দেওয়া হয়েছে, তা সমাধা করতে যা যা করা দরকার, সেগুলোর একটি পূর্ণাঙ্গ তালিকা করে নিন। তাহলে ধাপে ধাপে কাজ করা সহজ হবে। আবার পুরো কাজের চাপও একসঙ্গে পড়বে না। বস জিজ্ঞেস করলে চটজলদি বলেও দিতে পারবেন কাজের অগ্রগতির খবর।\n৪. সময় বেঁধে কাজ করুন কম সময়ে বেশি কাজ করতে হলে অবশ্যই সময় বেঁধে কাজ করতে হবে। পুরো কাজের কোন অংশের জন্য কতটুকু সময় বরাদ্দ রাখবেন, তা ঠিক করে নিতে হবে। চেষ্টা করতে হবে, ওই নির্দিষ্ট সময়সীমার মধ্যেই যেন কাজটি শেষ হয়। তবেই দেখা যাবে, পুরো কাজের পেছনে ব্যয় করা সামগ্রিক সময় কমে আসবে।\n৫. চাই অখণ্ড মনোযোগ কাজের ক্ষেত্রে সবচেয়ে বড় শত্রু হলো অমনোযোগিতা। যদি কোনো কাজ করার সময় মনোযোগ না থাকে, তবে স্বাভাবিকভাবেই তা শেষ হতে সময় বেশি লাগে। আর প্রযুক্তিনির্ভর বিশ্বে তো মনোযোগ ধরে রাখাই কঠিন। এই ফেসবুকে কেউ পোক করল, তো আরেকজন টুইটারে করল কমেন্ট। তাই জরুরি কাজ করার সময় কিছুক্ষণের জন্য হলেও স্মার্টফোনটিকে দূরে সরিয়ে রাখতে পারেন। যখনই মনোযোগ দিয়ে কোনো কাজ করবেন, তখনই তা দ্রুত শেষ হবে। সুতরাং মনোযোগ ধরে রাখার কোনো বিকল্প নেই।\nতথ্যসূত্র: হার্ভার্ড বিজনেস রিভিউ ও অন্ট্রোপ্রেনার ডটকম\n'}, {'headline': '\nআগারগাঁওয়ে নির্বাচন কমিশন ভবনের আগুন নেভানো হয়েছে\n', 'article': '\nরাজধানীর আগারগাঁওয়ে নির্বাচন কমিশন ভবনের নিচতলায় লাগা আগুন নেভানো হয়েছে। রোববার রাত ১২টা ২৫ মিনিটে ফায়ার সার্ভিসের ১০টি ইউনিটের চেষ্টায় আগুন নেভানো হয়।\xa0\nএর আগে রাত ১১টার পর আগুনের সূত্রপাত হয় বলে জানা গেছে। আগুন নিয়ন্ত্রণে ফায়ার সার্ভিসের ১০টি ইউনিট কাজ করে। ফায়ার সার্ভিসের নিয়ন্ত্রণকক্ষ থেকে প্রথম আলোকে এসব তথ্য নিশ্চিত করা হয়।\nনিয়ন্ত্রণকক্ষের কর্তব্যরত কর্মকর্তা প্রথম আলোকে জানান, রাত ১১টা ৬ মিনিটে নির্বাচন কমিশন ভবনের নিচতলায় আগুন লাগার খবর পায় ফায়ার সার্ভিস। খবর পেয়ে প্রথমে ৫টি ইউনিট সেখানে পৌঁছায়। এরপর পর্যায়ক্রমে অন্য ইউনিটগুলোও আগুন নিয়ন্ত্রণে কাজ শুরু করে। রাত ১২টা ২৫ মিনিটে আগুন নেভানো হয়। তবে কীভাবে আগুনের সূত্রপাত হয়েছে, সেটা এখনো নিশ্চিত হওয়া যায়নি বলে তিনি জানান।\n'}, {'headline': '\nঅস্ট্রেলিয়ার অপেক্ষার অবসান হলো\n', 'article': '\nওল্ড ট্রাফোর্ডে ইংলিশদের পরিণতি কী হবে আগেই টের পাওয়া যাচ্ছিল। শেষদিনটি অপেক্ষা ছিল শুধু চোখে দেখার। ১০৫ বল খেলে ২১ রান করা ওভারটর্ন মাটি কামড়ে পড়ে থাকতে চাইলেন ক্রিজে। কিন্তু শেষ রক্ষা করতে পারলেন কই! হেজেলিউডের এলবির ফাঁদে যখন পড়লেন তখন অস্ট্রেলিয়ান খেলোয়াড়েরা ডানা মেলে উড়তে চাইলেন! ১৮ বছরের খরা যে কাটল।\nচতুর্থ দিন ২ উইকেটে ১৮ রান তুলে শেষদিনে ৮ উইকেটে ৩৬৫ রান তোলার লক্ষ্যে নেমেছিল স্বাগতিকেরা। অতিমানবীয় কিছু না ঘটলে সেটা সম্ভব হবে না এটা সবারই জানা ছিল। হয়েছেও তা-ই! দ্বিতীয় ইনিংসে ইংলিশরা অলআউট হলো ১৯৭ রানে। ইংল্যান্ডের ১৮৫ রানের হারের দিনে ডেনলি-রয়-ব্যারিস্টো-বাটলাররা লড়াই করতে চেয়েছিলেন। স্রোতের বিপরীতে লড়াই করা ডেনলি তো অর্ধশতকও করেন (৫৩)। লায়নের শিকার হয়ে সাজঘরে ফেরেন ডেনলি। কিন্তু অন্যদের লড়াইয়ে তৈরি ছোট ছোট প্রতিরোধের সব দেয়াল অজি পেসার কামিন্সের গতিতে লন্ডভন্ড হয়ে যায়। কামিন্স একাই নেন ৪ উইকেট। ইংল্যান্ডের রান যখন ৪ উইকেটে ৭৪ তখন ৪টি উইকেটই কামিন্সের। এরপর অজিদের হয়ে বাকি কাজটুকু সারেন লায়ন আর হেজলেউড। অস্ট্রেলিয়ান এই দুই বোলার ২টি করে উইকেট তুলে নিলে ইংলিশদের ইনিংসের কবর রচনা হয়ে যায়। এই ম্যাচ জয়ে সিরিজে ২-১ ব্যবধানে এগিয়ে গেল অস্ট্রেলিয়া। ওভালে শেষ টেস্ট জিতলেও ইংল্যান্ডের কপালে শিরোপা জুটবে না। অ্যাশেজ থেকে যাবে বর্তমান চ্যাম্পিয়ন অস্ট্রেলিয়ার কাছেই। ১৮ বছর পর অ্যাশেজ ধরে রেখে বাড়ি ফিরবে অস্ট্রেলিয়ানরা। ২০০১ সালের পর এবারই প্রথম নিজেদের মাটিতে অ্যাশেজ জিততে পারল না ইংল্যান্ড।\n\xa0\n\xa0\n'}]